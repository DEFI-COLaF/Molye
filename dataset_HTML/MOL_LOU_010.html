<html xmlns:tei="http://www.tei-c.org/ns/1.0">
<head>
<meta http-equiv="Content-Type" content="text/html; charset=UTF-8">
<link rel="stylesheet" href="https://stackpath.bootstrapcdn.com/bootstrap/4.3.1/css/bootstrap.min.css" integrity="sha384-ggOyR0iXCbMQv3Xipma34MD+dH/1fQ784/j6cY/iJTQUOhcWr7x9JvoRxT2MZw1T" crossorigin="anonymous">
<title>Louisiana Folktales/</title>
<style>
                    body {
                    font-family: Arial, sans-serif;
                    line-height: 1.6;
                    margin: 20px;
                    background-color: #f4f4f4;
                    color: #333;
                    }
                    
                    .layout {
                    display: flex;
                    max-width: 1200px;
                    margin: auto;
                    padding: 20px;
                    background-color: #fff;
                    border-radius: 8px;
                    box-shadow: 0 0 10px rgba(0, 0, 0, 0.1);
                    }
                    
                    .sidebar {
                    width: 30%;
                    padding: 20px;
                    background-color: #d5e8d4;
                    border-right: 2px solid #bdc3c7;
                    padding-right: 30px;
                    }
                    
                    .sidebar b {
                    font-size: 1.2em;
                    color: #2c3e50;
                    }
                    
                    .sidebar p, .sidebar ul {
                    margin: 10px 0;
                    font-size: 1.1em;
                    }
                    
                    .sidebar a {
                    color: #2980b9;
                    text-decoration: none;
                    }
                    
                    .sidebar a:hover {
                    text-decoration: underline;
                    }
                    
                    .content {
                    width: 70%;
                    padding-left: 40px;
                    }
                    
                    h3, h4 {
                    color: #2c3e50;
                    }
                    
                    h3 {
                    font-size: 2em;
                    color: #6aa84f;
                    }
                    
                    h4 {
                    font-size: 1.5em;
                    margin-bottom: 10px;
                    }
                    
                    .row {
                    margin-bottom: 20px;
                    }
                    
                    .locuteur {
                    font-weight: bold;
                    margin-top: 20px;
                    color: #6aa84f;
                    }
                    
                    .content p {
                    font-family: "Georgia", serif;
                    font-size: 1.1em;
                    margin: 5px 0;
                    }
                    
                    .text-justify {
                    text-align: justify;
                    }
                    
                    hr {
                    margin: 20px 0;
                    border: 0;
                    border-top: 1px solid #bdc3c7;
                    }
                    
                    input[type="checkbox"] {
                    margin-right: 5px;
                    }
                </style>
</head>
<body>
<div class="layout">
<div class="sidebar">
<div>
<b>BIBLIOGRAPHIC INFORMATIONS</b><p>Title: Louisiana Folktales</p>
<p>Author: Al&#263;ee Fortier</p>
<p>Publisher:<a href="https://github.com/JHU-CLSP/Kreyol-MT?tab=readme-ov-file">Krey&#242;l-MT</a></p>
<p>Licence <a href="https://creativecommons.org/licenses/by/4.0/">CC-BY</a></p>
</div>
<div class="langues">
<b>LANGUAGES</b><br><input type="checkbox" id="lou" name="lou">Louisiana Creole<br><input type="checkbox" id="met-fr" name="met-fr">French of Metropolitan France<br>
</div>
</div>
<div class="content"><div class="row text-justify"><div>
<h3>Louisiana Folktales/</h3>
<h4>Al&#263;ee Fortier, 
                                    1895</h4>
<hr>
<div class="chapter" id="chapter_1">
<b>N&#201;L&#201;PHANT  AVEC BALEINE.</b><p>Ein jou  Compair Lapin et Compair Bouki t&#233; ap&#233; voyag&#233;  ensembe.Compair Lapin souvent t&#233; m&#233;nin li pou  fait paillasse avec li et pi en m&#234;me temps Compair Lapin t&#233; toujou  au courant toute  sorte nouvelle que Compair Bouki t&#233; racont&#233; li.Quand y&#233; riv&#233;  au  bord  la mer y&#233; oua ein quichoge  qui t&#233; ben dr&#244;le.&#199;a t&#233; si telle-  ment &#233;tonn&#233;  y&#233; que y&#233; r&#233;t&#233; n pou tende et guett&#233;.C'&#233;tait ein  n&#233;l&#233;phant avec baleine qui t&#233; ap&#233; caus&#233; ensembe.&#8212; To oua, dit Bouki, c'est d&#233; plis gros b&#233;tes que y&#233;  na dans  moune et c'est y&#233; qui plis fort que les otes zanimaux.&#8212; Paix to ladjeule,  dit Compair Lapin, anon  vanc&#233;  et pi  co&#251;t&#233;,  mo oul&#233; connin &#231;a y&#233; ap&#233; dit. Y&#233; vanc&#233; proche.N&#233;l&#233;phant dit baleine comme &#231;a : &#8212; Mo comm&#232;re,  comme c'est vous qui plus gros et plis fort dans la mer et  moin qui plis gros et plis fort en haut la terre, faut nous fait la loi,  et tout &#231;a y&#233; qui r&#233;volt&#233; na tchu&#233; y&#233;.&#8212; Oui, oui, Compair N&#233;l&#233;phant, gard&#233; la terre et moin mo va  gard&#233; la mer.&#8212; To tende, dit Bouki, anon couri,  pasqu&#233; na sorti sale si y&#233; oua  nous zotes ap&#233; co&#251;t&#233; y&#233; conversation.&#8212; Ah ouache, dit Compair Lapin, mo fout pas mal y&#233;, mo plis  malin que y&#233;.Ta oua  comme ma rang&#233;  y&#233; tout les d&#233; tout a  l'haire.&#8212; Non, dit Compair Bouki, mo pair, map&#233; couri.&#8212; Eh ben, couri, d'abord to si capon,  bon a rien.Parti vite  mo lasse tende toi a force to b&#233;te.&#199;a fait Compair Lapin couri cherch&#233; ein la corde qui t&#233; longue et  ben fort et pi li port&#233;  so tambour et li cach&#233; ^ li dans grand z&#232;be.Li prend la corde dans eine boute et pi li proche cot&#233; N&#233;l&#233;phant  et li dit : &#8212; Michi&#233;, vous qui si bon et si fort, vous doite ben rende  moin ein ti service,  va sorti  moin dans grand tracas et p&#233;ch&#233; moin  perde l'argent.N&#233;l&#233;phant t&#233; content tende ein si joli compliment et li dit Compair Lapin : &#8212;.Tout &#231;a to oul&#233; ma fait li pou toi, mo toujours par&#233; a pou oblig&#233; tout mo zami. &#8212; Oui, dit Compair Lapin, mo gagnin ein lavache qui bourbe au  ras la mer, vous connin mo pas assez fort pou hal&#233;  li.Mo vini  cot&#233; vous pou vous id&#233; moin ; prend la corde dans vous latrompe, ma  couri marr&#233; lavache et quand va tende moin batte tambour va haler fort en haut la corde.Mo dit vous &#231;a pasqu&#233;  la vache bourbe fond  dans la boue.&#8212; C'est bon, dit N&#233;l&#233;pbant, mo garanti toi ma sorti lavache la ou  ben la corde a cass&#233;.Alors Compair Lapin prend I'ote boute la corde la, li couri au  bord la mer, li fait Baleine ein joli compliment, li mand&#233; li m&#234;me  service la pou d&#233;bourb&#233; so lavache qui t&#233; pris au ras ein bayou dans  bois.Compair Lapin gagnin la bouche si tellement doux que personne pas capab r&#233;fis&#233; li arien.Baleine fait ni eine ni d&#233;, li prend  la corde la dans so Iadjeule et li dit Compair Lapin : &#8212; Quand mo  va tende tambour ma hal&#233;.&#8212; Oui, dit Compair Lapin, commenc&#233; hal&#233; doucement et pi plis  fort en plis fort.&#8212; To pas besoin pair, dit Baleine, ma sorti to lavache quand  m&#234;me Djabe ap&#233; tchombo  li.&#8212; Tant mi&#233;, dit Compair Lapin, tout a l'haire na ri, et pi li batte  so tambour.N&#233;l&#233;phant prend hal&#233;, hal&#233;, la corde la t&#233; raide comme ein barre  fer, li t&#233; ap&#233; craqu&#233;.Baleine la en haut so cot&#233;  li aussi t&#233; ap&#233; hal&#233;,  hal&#233;.A la fin li t&#233; ap&#233; couri au ras la terre pasqu&#233; N&#233;l&#233;phant t&#233;  boucou plis mi&#233;  plac&#233; pou hal&#233;.Quand Baleine oua li t&#233; ap&#233; mont&#233;  en haut la terre, cr&#233; mille tonnerre li batte so la tcheu raide et pi li  piqu&#233; au large.Li fait ein escousse M si tellement raide que li t&#233;  trainin N&#233;l&#233;phant au ras dolo.N&#233;l&#233;phant dit comme &#231;a : &#8212; Aie,  mais qui &#231;a &#231;a y&#232;&#174; tout &#231;a, c'est ein lavache qui joliment fort pou  trainin moin comme &#231;a.R&#233;t&#233; ein p&#233;, laiss&#233; moi accroupi moin et  mette mo d&#233; pi&#233; devant dans la boue.La, mo a genoux asteur.!'Et li commenc&#233; tortill&#233; la corde la avec so la trompe.Li torde la  corde la et a la fin li r&#233;issi hal&#233; Baleine au ras la terre.&#199;a t&#233; &#233;tonn&#233;  li, au lieurein  lavache c'&#233;tait so comm&#232;re Baleine, Alors li dit  comme &#231;a:  &#8212; Mais, mais, qui &#231;a y&#233;, mo comm&#232;re?Mo t&#233; crai  c'&#233;tait lavache Compair Lapin mo t&#233; ap&#233; d&#233;bourb&#233;.&#8212;&#8212;A&#239;e! dit Baleine, Lapin dit moin m&#234;me quichogela, mo croi  ben li t&#233; oul&#233; fout nous zotes.&#8212; Alors li gagnin pou pay&#233; &#231;a, dit N&#233;l&#233;phant, mo d&#233;fende li mang&#233;  ein brin z&#232;be en haut la terre pasqu&#233; li moqu&#233; nous zotes.&#8212; Moin aussite, dit Baleine, mo d&#233;fende li boi ein goutte dolo dans  la mer, faut nous surveill&#233; li et premier qua oua li,  faut pas nous  rat&#233; li.Compair Lapin, qui t&#233; ap&#233; co&#251;t&#233;, dit Compair Bouk&#238; : &#8212; Li temps  nous parti, fait chaud pou nous zotes.&#8212; To oua, dit Bouki, to mette nous zotes dans grand tracas.Jamais ma couri avec toi nille part.&#8212; Oh! paix to ladjeule, dit Lapin, mo pas fini avec y&#233;, r&#233;t&#233; ein  p&#233;, ta oua comment mo va rang&#233; y&#233;.&#8212; &#199;a fait y&#233; couri y&#233; chimin, chaqu&#232;ne gagnin so cot&#233;.Quand  Compair Lapin riv&#233; dans ein bois li trouv&#233; ein ti chivreil qui t&#233;  mouri, a force chien t&#233; massacr&#233; li li t&#233; plein bobo et dans plein place  so poil t&#233; tomb&#233;.Compair Lapin corch&#233; li et li mette so la peau en  haut so dos ; li vlop&#233; li ben la dans, &#231;a fait li t&#233; sembe ein ti chivreil.Alors li prend boit&#233; en haut trois pattes et pi li pass&#233; proche cot&#233;.N&#233;l&#233;phant qui dit li ; &#8212; Mais pove piti chivreil, qui &#231;a to gagnin ?&#8212; Oh ! oui, map&#233; souffri boucou, vous oua c'est Compair Lapin qui  poisonin moin et pi li voy&#233; so mal&#233;diction en haut moin, jiste pasqu&#233;  mo t&#233; oul&#233; comme vous t&#233; dit p&#233;ch&#233; li mang&#233; z&#232;be.Prend ga  pou  vous, Michi&#233; N&#233;l&#233;phant, Compair Lapin engag&#233; avec Djabe, la servi  vous mal si vous pas fait tention.Alors N&#233;l&#233;phant t&#233; pair, li dit: &#8212; Ti chivreil, ta dit Compair  Lapin moin c'est so meilleur zami, dit li mang&#233; z&#232;be tant li oul&#233;.Pas  bli&#233;, non, et fais li compliment pou moin.Ti chivreil la pass&#233; so chimin et quand li riv&#233; au bord la mer  Baleine dit li;- &#8212; Mais pove ti chivreil, tap&#233; boit&#233;, qui &#231;a &#231;a y&#233; ?mo  croi to boucou malade.&#8212; Oh oui, map&#233; souffri boucou, c'est Compair Lapin qui mette  moin dans n&#233;tat la, Li aussite  li i&#233; pair, &#231;a fait li dit : &#8212; Ti chivreil, mo pas oul&#233; gagn&#233; zaffaire avec  Djabe, ten prie, dis Compair Lapin boi tout dolo li oul&#233;, mo va laiss&#233;  li tranquille.prend ga pou vous, comm&#232;re Baleine.&#199;a fait Compair Lapin contini&#233; so chimin, et quand li riv&#233; au ras  Compair Bouki li ot&#233; la peau la et li dit comme &#231;a : &#8212; To oua ben  que mo plis malin que y&#233; et mo capab fout y&#233; tout temps et y&#233; d&#233;  ensembe.La ou moin mo va pass&#233; ein lote va trouv&#233; li pris.</p>
</div>
<hr>
<div class="chapter" id="chapter_2">
<b>COMPAIR TAUREAU ET JEAN MALIN.</b><p>Quand Jean Malin t&#233; piti li t&#233; norphelin et li t&#233; pas connin ou  couri ou &#231;a pou fait.Ein jou li oua ein riche madame qui t&#233; ap&#233; pass&#233;  dans so bel carrosse.Li mand&#233; madame la pou prend li.Comme  madame la oua que li t&#233; ein joli ti gar&#231;on et li t&#233; gagnin boucou l'esprit  li mand&#233; Jean Malin qui l'&#226;ge li t&#233; gagnin.Jean Malin t&#233; pas capab  dit li jiste, mais li r&#233;ponde madame la que li t&#233; tende so moman dit  comme &#231;a li t&#233; n&#233; quand p&#234;chers t&#233; en flairs m&#234;me Tann&#233;e que la  neige t&#233; tomb&#233;.&#199;a fait madame la prend li dans so bel carrosse et  m&#233;nin li dans so la maison pou fait so commission et servi a tabe.Ti bougue la prend l'aimin madame la autant que so d&#233;fint moman  et m&#234;me li t&#233; jaloux ein michi&#233; riche qui t&#233; vini rende visite tous les  jous pou marier avec madame la.Mais i faut mo dit vouzotes que michi&#233; la c'&#233;tait ein taureau qui  t&#233; connin tourn&#233; n'homme dans jou pou vini fait l'amour madame la, et  pi les soirs li t&#233; tournin taureau encore pou couri manz&#233; zherbe dans  parc.Jean Malin t&#233; r&#233;marqu&#233; que quand michi&#233; la t&#233; au ras madame  so l'amoureuse n'avait pas taureau dans la plaine, et quand taureau  t&#233; dans parc michi&#233; l'amour&#233; t&#233; pas la.&#8212; faut mo guetter, dit  Jean Malin, y&#233; na quichoge qui ben dr&#244;le, que mo pas comprende.Jean guett&#233;, guett&#233;, mais li t&#233; gagnin ben soin pas laiss&#233; taureau  la oua li.Ein jou, bo matin quand Jean Malin t&#233; couri cherch&#233; di  bois pou limin di f&#233;, li oua Compair Taureau dans parc qui t&#233; a  genoux et pi li t&#233; ap&#233; dit : &#8212; Bouhour, madjam, fat madjam, djam,  djam, djara, djara, et pi tout d'ein coup taureau tourn&#233; n'homme et  li prend march&#233; vini cot&#233; so madame.Ah !mo dit vouzotes Jean  Malin t&#233; pair, li t&#233; trembl&#233; comme quand moune fraite.&#199;a fait m&#234;me jou la n'amour&#233; la t&#233; d&#233;j&#233;nin avec madame la et ti  Jean Malin qui t&#233; ap&#233; servi a tabe t&#233; couri tant&#244;t ein cot&#233; tant&#244;t ein  lote.Li t&#233; comme ein papillon a force li t&#233; pair.Quand y&#233; mand&#233;  li ein l'assiette li donnin di pain ou ben ein fourcette.Madame la  babill&#233; li et pi quand so l'amour&#233; t&#233; parti li dit Jean Malin li sr&#233; ren-  voy&#233; li si li t&#233; pas fait mi&#233; et pi madame la t&#233; oul&#233; connin qui &#231;a  Jean Malin t&#233; gagnin.&#8212; Oui, mo connin to pas l'aimin mo l'amour&#233;, cofaire ?.Qui &#231;a  li fait toi ?  &#8212; Eh ben, mo va dit vous, ma&#238;tresse,   pou vrai mo pair et si vous t&#233; connin &#231;a moin mo connin, vous t&#233; pair aussite et vous t&#233; pas  quitt&#233; n'homme la vini dans vous la maison.&#8212; Qui &#231;a y&#233;, mo oul&#233; to dit moin tout suite ou ben mo va taill&#233;  toi et mette toi dihors pou la gniappe.Alors Jean Malin prende cri&#233; et pi li dit madame la : &#8212; Vous va  connin que vous l'amour&#233; c'est gros taureau la qui dans parc et que  li connin &#232;hang&#233; en n'homme et tournin taureau encore pou couri  manger zherbe.Ah la !di f&#233; t&#233; manqu&#233; prend a force madame la t&#233; colaire, li t&#233;  oul&#233; bimm&#233; Jean Malin, mais pove ti gar&#231;on la dit : &#8212; Maitresse,  co&#251;t&#233; moin, quand vous l'amour&#233; a vini encore si mo pas prouv&#233;  vous tout &#231;a mo dit vous c'est la v&#233;rit&#233;, alors va renvoy&#233; moin et fait  &#231;a vous oul&#233; avec moin.&#8212; C'est bon, dit madame la, na oua &#231;a, mais rappel&#233; toi to va payer  ben cher tous to menteries.Qu&#233;que jours apr&#232;s &#231;a, michi&#233; l'amour&#233; vini ; li t&#233; faraud.Jean  Malin t&#233; pens&#233; en li m&#234;me: &#8212; Jordi na oua la farce, pas qu&#233;li t&#233; connin qui paroles li t&#233; doit dit pou fait michi&#233; Tamoiir&#233; la vini  taureau encore.Pendant y&#233; t&#233; ap&#233; dinin madame la t&#233; ap&#233; gard&#233; Jean Malin pou  oua &#231;a li sr&#233; fait.Dans m&#234;me moment que Tamour&#233; la prend la  main madame la pou bo so joli doigts Jean Malin qui t&#233; ap&#233; vid&#233; divin  dans so gobelet dit comme &#231;a m&#234;me paroles la y&#233; li t&#233; tende taureau  la dit pou tournin n'homme.Li t&#233; pas fini dit so dernier mot, r&#233;  mille tonnerres !si jamais vous tende vacarme, c'&#233;tait jou la.Chapeau, quilottes, linettes, n'habit michi&#233; la, tout so butin tombe par  terre, et Tamcur&#233; la tournin taureau dans la salle a manger; H quilbit&#233;  la table, cass&#233; la vaisselle avec gobelets et bouteilles ; li d&#233;fonc&#233; la  porte vitr&#233;e pou chapper et pi li prend galp&#233; dans la plaine.&#8212; Eh ben, vous content asteur ?dit Jean Malin.Madame la dit : &#8212; Oui, Jean Malin, to t&#233; raison, to sauv&#233; moin,  mo va gard&#233; toi toujou comme mo prope piti, pasqu&#233; to rende moin  ein grand service.Vouzote croit c'est tout ?Ah ben non, vouzote all&#233; oua comment Jean Malin sorti clair avec Compair Taureau qui t&#233; fait serment li sr&#233; tripe ti bougue la qui t&#233; trahi li.Jean Malin t&#233; toujou pair, li  t&#233; gard&#233; partout avant li t&#233; fait ein pas, pou pas Compair Taureau t&#233; surprende li.&#199;a fait ein jou Jean Malin t&#233; couri cot&#233; Compair Lapin  pou mand&#233; li ein conseil, li cont&#233; li comment li t&#233; dans ein grand  n^em barras.Alors Compair Lapin dit li comme &#231;a : &#8212; - Co&#251;t&#233; ben tout &#231;a mo va  dit toi :couri dans bois, to va chercher ein nique hibou qui gagnin  d&#233;zef ;  ta prend trois dans nique la ein vendredi apr&#232;s soleil couch&#233;  et pi to va port&#233; y&#233; cot&#233; moin pou mo drogu&#233; y&#233;Alors Jean Malin trouv&#233; trois d&#233;zef hibou et li port&#233; y&#233; cot&#233; Compair Lapin qui fait so grigris avec di lait ein femelle cabri noir et pi  li donnin y&#233; Jean Malin et li dit li &#231;a pou fait avec d&#233;zef la y&#233;.&#8212; Va,  asteur, mo garantis toi, Compair Taureau a chagrin quand la fini avec toi.Quand Jean Malin t&#233; ap&#233; tournin cot&#233; so ma&#238;tresse li prend raccourci pou pas contr&#233; Taureau, pasqu&#233; li t&#233; gagnin ein ti m&#233;fiance malgr&#233; Compair Lapin t&#233; assir&#233; li li t&#233; pas besoin pair.Dans m&#234;me  moment la li tende Compair Taureau ap&#233; b&#233;gl&#233; et gratt&#233; la terre et  voy&#233; la poussi&#232;re en haut so dos.&#8212; Mo fout pas mal toi, dit Jean  Malin, " viens, ta oua comme mo va rang&#233; toi.Aussit&#244;t Compair  Taureau oua Jean Malin ap&#233; vini li fonc&#233; dret en haut li.Yav&#233; ein nabe auras la et Jean Malin grimp&#233;, li t&#233; pens&#233; c'&#233;tait plis sire.Leste comme ein cureuil dans ein ti moment li t&#233; dans la t&#234;te nabe  la, li t&#233; temps, Compair Taureau riv&#233; proche en m&#234;me temps.&#8212; Han, han, mo gagnin toi a la fin, to va blig&#233; descende ou ben  crever en haut la.Li prend donnin coup corne apr&#232;s nabe la et Jean Malin t&#233; pas  rire tout temps la.Oui, taureau la t&#233; col&#232;re quand li oua li t&#233; pas  capabe fait Jean Malin descende, Li mette li a genoux et pi li dit  oo paroles y&#233; pou tournin n'honme.Li paraite alors comme ein  n'homme avec ein la hache dans so la main.&#8212; Descende, descende,   pas quitt&#233; moin coup&#233; nabb la pasqu&#233; mo va fini toi, ti coquin.&#8212; Biche, biche, Compair Taureau, mo oul&#233; oua &#231;a vous capabe fait.Alors taureau la biche : gip gop.Vouzote t&#233; capabe tende la hache la r&#233;sonn&#233; et nabe la t&#233; trembl&#233;.Alors Jean Malin dit : &#8212; Li  temps.Li voy&#233; ein d&#233;zef hibou en haut n'&#233;paule Compair Taureau,  so bras avec la hache tomb&#233; par terre.N'homme- la ramass&#233; la  hache la avec la main qui rest&#233; : gip, gop ; gip, gop, li ap&#233; biche  toujou.&#8212; Anon oua, dit Jean Malin.Li voy&#233; d&#233;zi&#232;me d&#233;zef la en haut  l'ote bras, li aussi li tomb&#233; avec la hache comme premier la.N'homme la baiss&#233;, li prend la hache la avec so dents: gip, gop ;  gip, gop, li ap&#233; biche toujou.&#8212; Han, han, dit Jean Malin, asteur to compte clair.Li voy&#233;  troisi&#232;me d&#233;zef la en haut la t&#234;te n'homme la &#8212; la t&#234;te tomb&#233; par terre.Bras y&#233; avec jambes y&#233; et pi so corps prend tortill&#233; comme  ein serpent dans di f&#233;.Alors Jean Malin descende et pi li dit: &#8212; faut to tournin taureau encore pasqu&#233; nous besoin toi.Alors li dit  paroles y&#233;, la t&#234;te et pi bras saut&#233; apr&#232;s corps la et n'homme la tournin taureau encore.Li prend galp&#233; dans dans la plaine jisqua li t&#233;  tomb&#233;, a force li t&#233; lasse.&gt;Dipis jour la li jamais tracass&#233; Jean Malin qui t&#233; gagnin ein meillaire drogue que li.</p>
</div>
<hr>
<div class="chapter" id="chapter_3">
<b>COMPAIR LAPIN ET VER DE TERRE.</b><p>Tout moune connin que tous les ans au mois de mai lapin gagnin ein maladie ;c'est ein ver de terre qui morde li dans so cou en bas so m&#226;choire et sic&#233; so disang comme pou de bois.&#199;a rende li faible,  faible, et pendant ein mois ver la tchombo li bien et rest&#233; croche dans so cou anvant li tomber.Lapin y&#233; croi quand y&#233; couch&#233; dans grand z&#232;be que d&#233; ver sorti dans la terre et grimp&#233; en haut y&#233;.&#199;a  fait y&#233; pair tout qualit&#233; d&#233; vers, et si y&#233; oua ein c'est assez pou fait  y&#233; galp&#233; tout la journin comme si yavait ein bande chiens darri&#232;re  y&#233;.Si mo dit vous zotes tout &#231;a c'est pou raconter vous ein zaffaire que Compair Lapin t&#233; gagnin avec ver de terre.Ein jour, c'&#233;tait dans printemps, tout ti zozos t&#233; ap&#233; chant&#233;, papillon t&#233; ap&#233; voltiz&#233; et pi pos&#233; en haut flairs ;t&#233; sembl&#233; comme si tout  zanimaux t&#233; ap&#233; merci&#233; Bon Dj&#233;.Jis ein piti ver de terre qui t&#233; ap&#233; cri&#233; et babill&#233;,li ap&#233; dit li t&#233; si piti, pas gagnin pattes ni la main, ni  zaile et li blig&#233; rest&#233; dans so trou ;ti zozo, l&#233;zard et m&#234;me froumi t&#233;  tracass&#233; li et manz&#233; so piti.Si s&#233;lement Bon Dj&#233; t&#233; fait li gros et  fort comme lote zanimaux, li ser&#233; content, pasqu&#233; li ser&#233; capabe  d&#233;fende li m&#234;me, mais li t&#233; sans d&#233;fense et blig&#233; rest&#233; dans so trou.Li cri&#233; boucou et pi li dit li ser&#233; content si li t&#233; pou Diabe.Li t&#233;  pas fini dit tout &#231;a quand li oua Diabe au ras li.&#8212;~ Eh bien, mo tende tout &#231;a to dit et mo vini mand&#233; toi qui &#231;a  to oul&#233;, mo va accord&#233; toi li et to sera pou moin quand ta mouri.&#8212; &#199;a mo oul&#233;, mais mo oul&#233; la force, mo oul&#233; vini gros, gros, pou  mo capab bimin nimporte qui qua vini b&#233;t&#233; moin ou tracass&#233; moin.C'est tout, jis &#231;a, mo va content.&#8212; C'est bon, dit Diabe, laiss&#233; moin couri, dans ein ti moment to  va content.Aussit&#244;t Diabe la parti ver de terre trouv&#233; li m&#234;me gros et fort  &#231;a t&#233; vini tout d'ein coup, et so trou ou li t&#233; coutime rest&#233; vini grand  et fond comme ein pi.Cr&#233; matin !a force ver de terre t&#233; content li  t&#233; ap&#233; ri et chant&#233;.Dans m&#234;me moment la Compair Lapin trouv&#233; pass&#233; tout proche.Yapa arien dans moune qui t&#233; fait li plis pair  que &#231;a.Li prend galp&#233; jisqua li t&#233; lasse.Quand li r&#233;t&#233;, li souffl&#233; :  &#8212; Fouiff !jamais mo t&#233; pair comme &#231;a ; si mo pas mouri, jamais mo  gagnin pou dormi encore tant gros ver de terre la a rest&#233; dans pays icite.Si mo t&#233; pas si b&#233;te couri vant&#233; moin mo t&#233; capab bimin n&#233;l&#233;phant mo ser&#233; couri oua li.Mo connin li col&#232;re apr&#232;s moin, c'est  Bouki qui couri r&#233;p&#233;t&#233; li &#231;a ; mais p&#233;t&#233;te si mo parl&#233; avec li bien, ma  capab rang&#233; tout &#231;a.Map&#233; couri oua li, p&#233;t&#233;te ma sey&#233; fait y&#233; batte  ou bien contr&#233; ensembe, mo pense &#231;a va fait ein joli bataille et p&#233;t&#233;te  mo va d&#233;barrass&#233; tout l&#233; d&#233; a la fois.Encore ver de terre la dit moin quand mo pass&#233; que li t&#233; gagn&#233; pou r&#233;gl&#233; mo compte.Oh ! non, mo  pas capab vive comme &#231;a, qui &#231;a ma fait Bon Dj&#233;, Seigneur.pasqu&#233; si mo parl&#233;  avec li bien, p&#233;t&#233;te mo gagnin la chance gagnin mo proc&#232;&#226;.Laiss&#233;  moin rang&#233; dans mo la t&#234;te &#231;a mal&#233; dit li pou fait li content.Alors Compair Lapin prend march&#233; jisqua li contr&#233; n&#233;l&#233;phant ; li  salie li et fait li ein joli compliment N&#233;l&#233;phant r&#233;ponde li poliment  t mand&#233; li comment &#231;a va. &#8212; Oh ! mo bien malade, dit Compair Lapin, ein lote fois ma vini pou say&#233; mo la force avec vous, pasqu&#233; mo croi mo capab bimin vous.&#8212; To tein sotte, r&#233;ponde n&#233;l&#233;phant,couri, mo pas oul&#233; fait toi  mal, mo gagnin piti&#233; on toi.&#8212; Ma fait vous ein pari mo capab bimin vous,&#8212; C'est bon, quand ta oul&#233;.&#8212; - Plis tard, s&#233;lement mo conin vous bon, mo t&#233; vini mand&#233; vous  ein piti service.&#8212; C'est bon, qui &#231;a y&#233; ?&#171; &#8212; Cet&#233; pou aid&#233; moin, donne moin ein coup de main pou char-  rier di bois pou b&#226;ti mo cabane.&#8212; Anon tout suite, si to oul&#233;.Compair Lapin, qui t&#233; port&#233; so la hache, biche ein gros nabe.Quand li tomb&#233; par terre, li dit n&#233;l&#233;phant prend gros boute cot&#233; la quilasse.&#8212; Moin mo va soulever branche derri&#232;re et na va port&#233; li  dans place ou mo gagnin pou fait mo cabane.N&#233;l&#233;phant charg&#233; nabe en haut so l'&#233;paule sans garder derri&#232;re et  Compair Lapin mont&#233; dans branche y&#233; et pi li assite et quitt&#233; n&#233;l&#233;-  phant tra&#238;n&#233; tout.Quand cila t&#233; lasse li t&#233; r&#233;t&#233; pou pos&#233; ein p&#233;.Compair Lapin saut&#233; par terre et pi li vini divant pou encourag&#233;  n&#233;l&#233;phant et li dit : &#8212; Mais, compair, vous d&#233;j&#224; lasse ?Mais c'est  pas arien &#231;a, gard&#233; moin qui forc&#233; autant que vous,mo pas senti la  fatigue.&#8212; Foutrou, &#231;a lourd comme Diabe, dit n&#233;l&#233;phant, anon parti  &#8212; C'est ein p&#233; plus loin.Gros b&#233;te la charg&#233; li m&#234;me encore avec gros di bois la et pi parti.Lapin ap&#233; fait semblant pouss&#233; dans branche ; quand li oua n&#233;l&#233;phant pas ap&#233; gard&#233; derri&#232;re, li saut&#233; dans branche encore et pi li  bien assite et li dit : &#8212; Plis loin, encore plis loin, pass&#233; a droite,  pass&#233; a gauche.A la fin n&#233;l&#233;phant riv&#233; au ras trou ver de terre, &#8212; La, c'est bon,  mette li la.&#8212; N&#233;l&#233;phant jet&#233; nabe la droit en haut trou ver de  terre qui t&#233; ap&#233; dromi.Alors ver de terre sorti, li pouss&#233; nabe la  comme ein la paille et pi li prend insilt&#233; n&#233;l&#233;phant.Lapin pendant  temps la t&#233; cach&#233; dans ein place ou li capab oua et tende tout.N&#233;l&#233;phant perdi patience, li fout ver de terre ein coup avec so la trompe.Alors ver de terre saut&#233; en haut n&#233;l&#233;phant et y&#233; prend batte.Y&#233; batte comme &#231;a pendant d&#233; zeures jisqua y&#233; t&#233; proche mouri.A la fin ver de terre couri cach&#233; au fond dans so trou et n&#233;l&#233;phant  couch&#233; par terre pou mouri a force li t&#233; massacr&#233;.Compair Lapin  asteur mont&#233; en haut n&#233;l&#233;phant et li fini bimin li. Li hal&#233; so zoreille,  li fout li des tapes et li dit comme &#231;a :&#8212; Mo t&#233; pas dit vous mo ser&#233; bimin vous ?&#8212; Oui, oui, dit n&#233;l&#233;phant, mo gagnin assez, Compair Lapin, map&#233;  mouri.Alors Compair Lapin quitt&#233; li et pi li prend ein gros baton et li entr&#233; dans trou ver de terre.Li cass&#233; so la t&#234;te, li fini tchu&#233; li.&#8212; Comme &#231;a, li dit, mo d&#233;barrass&#233; tout les d&#233;.Ein ti moment apr&#232;s li contr&#233; compair Bouki et li racont&#233; li comment li fait n&#233;l&#233;phant avec ver de terre batte jisqua y&#233; t&#233; tchu&#233; ein  a lote.&#8212; To oua mo camarade, rao va dit toi, quand d&#233; bougue ap&#233;  g&#233;ain toi, faut to fait y&#233; batte et tchu&#233; y&#233; entre y&#233;.&#199;a fait ta toujou sauv&#233; to la peau.</p>
</div>
<hr>
<div class="chapter" id="chapter_4">
<b>COMPAIR LAPIN ET COMPAIR L'OURS.</b><p>Ein jou Compair l'Ours invit&#233; Compair Lapin et Compair Bouki  pou dinin chez li.Compair Lapin et Compair Bouki accept&#233; n'invitat&#239;on Compair  l'Ours, et y&#233; tous les trois parti dans champs avant soleil lev&#233;.A nef heures y&#233; oua Compair Lapin dress&#233; so zoreilles.&#8212; &#199;a &#231;a  y&#233;, dit Compair TOurs.&#8212; Mo jamin oua arien qui b&#233;tant comme moune chez moin, Yap&#233;  pel&#233; moin et d&#233;rang&#233; moin dans mo nouvrage.&#8212; Mo pas tende arien, dit Compair l'Ours.&#8212; C'est pasqu&#233; vous et Compair Bouki gagnin si piti zoreilles  vous pas capabe tende.Mo zoreilles y&#233; si longues mo tende des milles.Li parti et li r&#233;vini ein moment apr&#232;s et li dit c'&#233;tait pou so fame  qui t&#233; gagnin ein commencement maladie.Li fait m&#234;me man&#232;ge  la trois fois dans la journin.A midi li dit so fame t&#233; au milieu so  maladie ; a trois heures li r&#233;vini tout triste et dit s&#233;lement : &#8212; Tout  fini.Compair l'Ours et Compair Bouki plainde li boucou pasqu&#233; y&#233; t&#233;  cr&#233; c'&#233;tait so fame qui t&#233; mouri.Au lieu &#231;a chaque fois Compair  Lapin t&#233; dit H t&#233; couri chez so fame li couri chez Compair l'Ours et  manz&#233; ein p&#233; so provision, et quand li dit : &#8212; C'est fini, li t&#233; fini  manz&#233; tout.A cinq heures trois zamis y&#233; quitt&#233; l'ouvrage et couri chez Com-  pair l'Ours.Vous capabe pens&#233; comment Compair l'Ours t&#233; col&#232;re  quand li oua so provision t&#233; disparaite.Tout suite li accus&#233; Compair  Lapin, mais li jir&#233; c'&#233;tait pas li.&#8212; Ma connin tout suite, nouzotes trois va couch&#233; en haut la planche  la qui dans do l'eau dans soleil et voleur la va malade sire.Compair  Lapin, qui te front&#233; comme tout, dit oui, pasqu&#233; li compt&#233; couch&#233;  dans l'ombre Compair l'Ours qui t&#233; boucou plis gros que li. Compair Bouki dit oui aussi.Compair Lapin et Compair Ours   Y&#233; couri cot&#233; la planche la, et Compair Lapin t&#233; pas content  quand li oua c'&#233;tait ein stage bateau et li sr&#233; pas capabe coll&#233; contre  Compair l'Ours pou trappe so l'ombre.Y&#233; couch&#233; en haut la planche  loin l'ein de l'ote, et pas plitot y&#233; t&#233; la que Compair Lapin t&#233; ben  malade a cause do l'eau et soleil et li commenc&#233; rejet&#233; tout &#231;a li t&#233;  manz&#233;.&#8212; Ah mo trap&#233; toi, mo compair, dit Compair l'Ours.To va  payer moin &#231;a et mo va pende toi.&#8212; Pende moin si to oul&#233;, &#231;a pas fait moin arien, dit Compair  Lapin, mais si to oul&#233; mo va donnin toi ein bon moyen.Fais ein  trou dans la muraille, passez la corde ladans ; toi et Compair Bouki  vous pas dans soleil pou tirer la corde la et pende moin.Tout temps  vous sra ap&#233; pende moin ma cri&#233;, et quand mo sra pas cri&#233; &#231;a sra  signe mo pas gagnin la voix et mo sra mouri.Compair l'Ours fait &#231;a Compair Lapin t&#233; dit et tach&#233; li, mais quand  Compair l'Ours et Compair Bouki t&#233; dans la maison, li d&#233;tach&#233; li  m&#234;me et pende so patte y&#233;.Compair l'Ours tir&#233; la corde la, Com-  pair Lapin cri&#233; fort, pi si faibe que Compair l'Ours et Compair Bouki t&#233; cr&#233; li t&#233; mouri et y&#233; couri oua lote cot&#233;.Y&#233; jiste oua la poussi&#232;re Compair Lapin tap&#233; fait et y&#233; tende so la voix qui tap&#233;  dit : &#8212; Vous oua mo plis smart que vous, et mo remerci&#233; vous pou bon dinin la mo fait chez vous.</p>
</div>
<hr>
<div class="chapter" id="chapter_5">
<b>L'IRLANDAIS ET CRAPAUDS.</b><p>Ein fois yavait ein l'Irlandais sou qui tap&#233; r&#233;vini village et t&#233; pass&#233; cot&#233; ein piti la rivi&#232;re ou y&#233; t&#233; gagnin boucou crapauds.Li tende  crapauds y&#233; qui tap&#233; dit : &#8212; Brum, brum, brum.Ah ! dit l'Irlandais la, tap&#233; dit : &#8212; Rum, rum, rum, tol&#233; mo rum, mo va donnin toi ein  p&#233;, mais faut to promette moin rende moin mo jug.Mais di moin,  est-ce que do l'eau la fond ?&#8212; Jou, jou, jou, dit crapauds y&#233;.&#8212; Oh! dit l'Irlandais la &#231;a pas ben fond.&#8212; Tien, voila mo rum.li tard ; faut mo retournin chez moin ; yap&#233; tende moin.Li jet&#233; so jug dans do l'eau et li  tende ein bon moment, pi li dit : &#8212; Anon, Michi&#233;, voy&#233; moin mo jug,Mais crapauds pas voy&#233; arien.Alors l'Irlandais jet&#233; li m&#234;me dans do l'eau  qui t&#233; tr&#232;s haut et t&#233; vini jisqua so cou.&#8212; Sacr&#233; menteurs, dit l'Irlandais la, &#8212; vous dit moin do l'eau la sr&#233; vini jisqua mo ginoux et li jisqua mo cou.Comme li t&#233; sou li ney&#233; li m&#234;me.</p>
</div>
<hr>
<div class="chapter" id="chapter_6">
<b>COMPAIR LAPIN ET MADAME CARENCRO.</b><p>Est-ce que vous connin pouquoi carencro y&#233; chove ?Non, et ben  mo va dit vous,  Ein fois yavait ein dame Carencro qui t&#233; ap&#233; couv&#233; dans ein ch&#234;ne.Li t&#233; gagnin ein bon arien mari et t&#233; toujou ap&#233; mouri faim.Au  pied ch&#234;ne a yavait ein gros trou et dans trou la ein lapin t&#233; rest&#233;.Compair Lapin t&#233; gros et gras et t&#233; donnin Mme. Carencro envie  manz&#233; li chaque fois li t&#233; oua li.Ein jou li profit&#233; ein ti moment ou Compair Lapin t&#233; ap&#233; dromi et li prend la mousse et des briques et bouch&#233; trou la.Alors Compair Lapin sr&#233; pas capabe sorti et li sr&#233;  mouri faim.Quand Compair Lapin r&#233;veill&#233; et li oua li m&#234;me ferm&#233; li sippli&#233;  Mme, Carencro laiss&#233; li sorti, mais li r&#233;ponde chaque fois : &#8212; Mo faim  et faut mo manger la viande en haut to d&#233;zos.Quand Compair Lapin oua que la pri&#232;re t&#233; pas fait arien li paix,  mais Mme. Carencro t&#233; si content li t&#233; prend Compair Lapin que li  tap&#233; lich&#233; so la l&#232;vre comme li jongl&#233; quel bon dinin la fait.Comme li pas tende Compair Lapin remu&#233; li cr&#233; li t&#233; mouri touffe et li enlev&#233;  la mousse et les briques qui t&#233; ferm&#233; trou la.Li commenc&#233; descende  dans trou, mais Compair Lapin fait ein bond et sorti dehors.Quand li t&#233; loin li dit comme &#231;a : &#8212; To oua, c'est toi qui pris et ma veng&#233;  moin.Li parti et li couri rest&#233; chez ein so zamis pasqu&#233; li t&#233; pair r&#233;tournin dans ch&#234;ne la cot&#233; Mme. Carencro.Qu&#233;que jous apr&#232;s &#231;a  Mme. Carencro, qui t&#233; bli&#233; Compair Lapin, couri promenin avec so pit&#238; qui t&#233; tous sorti dans y&#233; coquille.Compair Lapin t&#233; content et  li pens&#233; comment li sr&#233; prend rivanche en haut Mme. Carencro.Li couri dans la quisine, li prend ein grand fer blanc plein la braise et la cende chaud, et quand Mme. Carencro et so piti pass&#233; cot&#233; la garlie  li jet&#233; en haut y&#233; tout &#231;a li t&#233; gagnin dans ferblanc pou br&#251;l&#233; y&#233;.Mais vous connin carencro gagnin la pl&#239;me &#233;pais cept&#233; en haut y&#233; la  t&#234;te.Ye secou&#233; vite mais pas assez vite pou p&#233;cher la plume en  haut y&#233; la t&#234;te br&#251;ler jisqua la peau.Voila pouquoi carencros choves, et que y&#233; jamin manz&#233; d&#233;zos lapin.</p>
</div>
<hr>
<div class="chapter" id="chapter_7">
<b>COMPAIR LAPIN ET MICHI&#201; DINDE.</b><p lang="lou">Tous les soi quand Compair Lapin t&#233; r&#233;vini so louvrage li t&#233; travers&#233; ein lacou ou y&#233; t&#233; gaingnin ein gros dinde qui tap&#233; dromi on  so perchoir, et comme tous l&#233; zotte dinde cila t&#233; mette aussite so lat&#233;te en bas so zaile pou couri dromi.Tous les soi Compair Lapin t&#233; r&#233;t&#233; gard&#233; dinde la, et li t&#233; mand&#233;  li m&#234;me &#231;a li t&#233; fait avec so lat&#233;te.Enfin ein soi li t&#233; si quiri&#233; li  r&#233;t&#233; en bas perchoir la et li dit : &#8212; Bonsoi, Michi&#233; Dinde&#8212; Bonsoi, dit dinde la sans lev&#233; so lat&#233;te.&#8212; Est-ce que vous gaingnin ein lat&#233;te, Michi&#233; Dinde ?&#8212; Oui, mo gaingnin ein lat&#233;te.&#8212; Ou li y&#233; ?&#8212; Mo lat&#233;te la.Compair Lapin t&#233; beau chercher li t&#233; pas oua lat&#233;te Michi&#233; Dinde.Comme li oua dinde la t&#233; pas oul&#233; causer avec li ni montr&#233; li ou li mette so lat&#233;te, li couri chez li et li dit so s&#232;re : &#8212; Est-ce que to connin que pou couri coucher dinde ot&#233; y&#233; lat&#233;te?Eh ben, mo cr&#233; malle fait m&#234;me quichoge, pasqu&#233; c'est moins tracas dromi sans lat&#233;te, et moune capabe parl&#233; sans lat&#233;te, pasqu&#233; dinde la parl&#233; avec  moin.Avant so s&#232;re t&#233; gaingnin temps dit li arien, li prend ein lahache, et li coup&#233; so lat&#233;te.So s&#232;re say&#233; tout quichoge pou coller lat&#233;te so  fr&#232;re, mais li t&#233; pas capabe, pasqu&#233; li t&#233; tchu&#233; li m&#234;me.</p>
</div>
<hr>
<div class="chapter" id="chapter_8">
<b>MICHI&#201; MACAQUE, MARI&#201;.</b><p lang="lou">In fois yav&#233; in macaque qui t&#233; lainmin in joli j&#232;ne fille.Li bi&#238;l&#233;  comme in nomme et li couri oua li.Mamzelle la recevoir li si bien  que li m&#233;nin so meilleur zami pou oua so namour&#233;se.Popa mamzelle la mand&#233; zami michi&#233; Macaque question on namour&#233; so fille.Zami la dit michi&#233; Macaque t&#233; bon et pi riche, mais li t&#233; gaingnin ein secret.Popa la t&#233; oul&#233; connin secret la, mais zami la dit li va dit li  ein lote jou.Michi&#233; Macaque vini fianc&#233; avec Mamzelle la, et soi so  mariage li invit&#233; so zami pou souper la.Zami la t&#233; jalou michi&#233; Macaque, et quand soupe t&#233; presque fini li commenc&#233; chant&#233;.C'&#233;tait ein chanson pou fait macaque dans&#233;, m&#234;me si y&#233; pas oul&#233;, alorse  michi&#233; Macaque gard&#233; cot&#233; so zami et fait li signe r&#233;t&#233; chant&#233;.Mais li continuai chant&#233; et tout (Tin coup michi&#233; Macaque lev&#233; et li com-  menc&#233; dans&#233;.Li saut&#233; tellement que so la tchi&#233; sorti et tout moune  oua li t&#233; ein macaque.Popa la comprende secret la et li batte li  ra&#238;de.So zarai chapp&#233; ap&#233; dans&#233; et chant&#233;.</p>
</div>
<hr>
<div class="chapter" id="chapter_9">
<b>TORTIE.</b><p lang="lou">In michi&#233; qui t&#233; vive on bord in bayou trappe in gros tortie et li invit&#233; tout suitte so zami pou dinin avec li.So ti gar&#231;on, quand li t&#233; pas la, couri cot&#233; la&#231;age tortie la, et tortie commenc&#233; siffl&#233;.&#8212; Comme to siffl&#233; bien, dit piti la.&#8212; Oh ! &#231;a, ce pas arien, ouvri la  cage la, et ta oua.Gar&#231;on la ouvri la cage et tortie siffl&#233; mi&#233; que  anvant.Gar&#231;on la t&#233; enchant&#233;.&#8212; Mette moin on la planche et ta oua, dit tortie la.Gar&#231;on la fait &#231;a, et tortie dans&#233; et chant&#233;.&#8212; Oh ! comme to dans&#233; et chant&#233; bien, dit gar&#231;on la.&#8212; Mette moin  on bord bayou, et ta oua, dit tortie.Gar&#231;on la m&#233;nin li au bord  bayou, et tortie la dans&#233; et chant&#233;.Tout d'in coup li disparaite dans dolo et gar&#231;on la commence cri&#233;.Tortie lev&#233; dans mili&#233; bayou et li  dit : &#8212; Apprende pas fi&#233; moune to pas connin.Gar&#231;on la t&#233; pair so popa et li mette ein gros la pierre plate dans lacage.Cuisinier la t&#233; cr&#233; c'&#233;tait tortie et li mette lapierre dans chaudi&#232;re.Li t&#233; &#233;tonnin oua li rest&#233; dire si longtemps et li montr&#233;  li so mai te.Li ordonnin mette tortie on la tabe et li prend so  couteau la tabe pou coup&#233; li.C'&#233;tait pas la peine.Li prend couteau  d&#233;coup&#233;, pas la peine.Li prend casse t&#234;te, pas la peine.Li prend lahache ; li cass&#233; lassiette, la tabe, mais tortie la rest&#233; telle.Li oua alorse c'&#233;tait ein lapierre, et jisqua, asteur li pas comprende comment so tortie t&#233; chang&#233; en lapierre.</p>
</div>
<hr>
<div class="chapter" id="chapter_10">
<b>COMPAIR BOUKI, COMPAIR LAPIN, ET D&#201;ZEF ZOZO.</b><p lang="lou">Compair Bouki et Compair Lapin t&#233; voisin.In jou Compair Bouki dit li m&#234;me li t&#233; oul&#233; oua &#231;a Compair Lapin t&#233; ap&#233; tchui tous les soirs dans so cabane.Li couri cot&#233; cabane Compair Lapin et  li oua in gros chaudi&#232;re on dif&#233;.&#8212; Oh ! comme mo gagnin mal aux dents.Compair Lapin, &#231;a vous gagnin dans chaudi&#232;re la ?&#8212; &#199;a pas vous zaffaire, Compair Bouki.&#8212; Qui &#231;a qui senti si bon dans chaudi&#232;re la, Compair Lapin ?Oh ! comme mo gagnin mal aux dents !&#8212; Ce d&#233;zef , Compair Bouki, pas b&#233;t&#233; moin.&#8212; Oh ! comme mo gagnin mal aux dents !Laiss&#233; moin go&#251;t&#233; &#231;a  vous gagnin la,&#231;a va gu&#233;ri moin.Compair Lapin donnin li qu&#233;que d&#233;zef, et Compair Bouki trouv&#233;  y&#233; si bon li t&#233; oul&#233; connin ou li t&#233; prend y&#233;.Compair Lapin dit li  li sr&#233; m&#233;nin li avec li lendemin matin.Compair Bouki couri chez li et li dit so moman li t&#233; gagnin in bien  bon souper chez Compair Lapin.So moman dit li ouvri so labouche pou li capabe senti qui &#231;a li t&#233; mang&#233;.Li prend alors in ti morceau dibois et gratt&#233; on dents Compair Bouki morceau d&#233;zef qui t&#233;  rest&#233; la.&#8212; Oh ! comme c'est bon, li dit.Faut to port&#233; moin in p&#233;.Compair Bouki couri bonne h&#232;re lendemin matin avec Compair Lapin, qui montr&#233; li ou d&#233;zef y&#233; t&#233; et dit li pas prende plis que inn&#233;  dans chaque nique, pasqu&#233; zozo y&#233; sr&#233; oua &#231;a.Compair Bouki  quand Lapin t&#233; parti, prend tout d&#233;zef dans chaque nique.Quand  zozo r&#233;vini et y&#233; oua tout y&#233; d&#233;zef t&#233; vol&#233; y&#233; t&#233; firi&#233; et y&#233; fait in plan pou veng&#233; y&#233; m&#234;me.Yav&#233; dans bois in bayou qui t&#233; s&#233;le place  ou zanimo t&#233; capabe boi.Zozo y&#233; plac&#233; y&#233; m&#234;me autour bayou la et  y&#233; oua ein bef vini.&#8212; Compair Bef, est-ce que c'est vous qui mang&#233; nous d&#233;zef ?&#8212; Non, mo zami, mo mang&#233; jisse zerbe.Choal dit li mang&#233; jisse difoin ;Compair Lapin dit li mang&#233; jisse carottes et laitues, mais quand y&#233; mand&#233; Compair Bouki, li r&#233;ponde  comme in b&#233;te : &#8212; Oui, c'est moin qui mang&#233; vous d&#233;zef.Pas plitot li t&#233; parl&#233; que tous zozo tomb&#233; on li ; y&#233; crev&#233; so zi&#233; et  presque mette li en pi&#232;ces.</p>
</div>
<hr>
<div class="chapter" id="chapter_11">
<b>CHIEN AVEC TIGUE.</b><p lang="lou">In jou in chien achet&#233; cent poules et in coq, et in tigue achet&#233;  cent coqs et in poule.Tous les soi chien la t&#233; trouv&#233; in panier plein  d&#233;zef dans so poulailler, et tigue la t&#233; trouv&#233; jisse in d&#233;zefTigue  dit chien vol&#233; li, et li tach&#233; li, li mette li dans in brouette et li parti pou vende li.On chimin li contr&#233; in ch&#233;vreil ; li cont&#233; li so zaffaire  et li mand&#233; li si li pas raison vende chien la.Ch&#233;vreil la dit non,  alors tigue l&#224; tchu&#233; li.In p&#233; plis tard li rencontr&#233; in lion et li racont&#233; li so lhistoire.Lion la dit tigue t&#233; gagnin tort, et tigue la  dit : &#8212; Vous parl&#233; comme &#231;a pasqu&#233; vous connin vous plis fort que  moin.Qu&#233;que temps apr&#232;s &#231;a tigue couri dans bois et li laiss&#233; chien la seul qu&#233;que temps.Chass&#232;re pass&#233; et y&#233; mand&#233; chien la &#231;a tap&#233;  fait la.Li racont&#233; so l'histoire, et chass&#232;re y&#233; mand&#233; li montr&#233; y&#233; ou tigue la t&#233;.Tigue la t&#233; pair comme djabe, et d&#233;pi temps la chien jamin pair b&#233;te sauvage.</p>
</div>
<hr>
<div class="chapter" id="chapter_12">
<b>FILL&#200;LE COMPAIR LAPIN.</b><p lang="lou">In fois Compair Lapin t&#233; ap&#233; travaille pou Compair Bouki.Bouki  t&#233; achet&#233; in baril dib&#232;re et li t&#233; cach&#233; li dans so lacave.D&#233; compair  y&#233; t&#233; ap&#233; travaille dans clos ensembe, et tout d'in coup, Lapin lev&#233;  so lat&#233;te, et li dit : &#8212; Yap&#233; pel&#233; moin pou batis&#233; in pitLBouki dit : &#8212; Couri tout suite, faut pas to fait attende.Lapin parti couri et quand li r&#233;vini, Bouki dit li : &#8212; Eh ben to  batis&#233; piti la ?Coman to pel&#233; li ?&#8212; Mo pel&#233; li Commenc&#233;.&#8212; Non, &#231;a ce in dr&#244;le nom.In p&#233; plis tard, Lapin, lev&#233; so lat&#233;te encore et li dit : &#8212; Yap&#233; pel&#233;  moin encore pou batis&#233; in lotte piti.&#8212; Couri, dit Bouki, to pas capabe dit y&#233; non.Compair Lapin parti couri encore et li rest&#233; plis longtemps, que premier fois.Quand li r&#233;vini Com pair Bouki dit li: &#8212; Coman to  pel&#233; piti la fois cila ?&#8212; Mo pel&#233; li La Motchi&#233;.&#8212; La Motchi&#233;, mais qui nom c'est &#231;a.Mo jamin tende dr&#244;le  nom comme &#231;a to donnin piti y&#233; to batis&#233;.In p&#233; pli tard encore, pendant y&#233; tap&#233; travaille, Lapin lev&#233; so lat&#233;te  et dit : &#8212; Eh ben, yap&#233; pel&#233; moin encore pou in lotte piti ;&#231;a b&#233;tant, ma jamin fini mo louvrage.Bouki dit li : &#8212; Couri, to pas capabe dit non.Compair Lapin parti couri et li t&#233; p&#233; ri li tout seul.Quand li r&#233;vini encore Compair Bouki dit li: &#8212; Coman to pel&#233;  cila ?&#8212; Oh ! mo pel&#233; li : Tout fini, pasqu&#233; mo v&#233; pli batis&#233; pitiAsteur Compair Bouki dit li m&#234;me : &#8212; Faut mo r&#233;gal&#233; mo m&#234;me,  map&#233; couri rempli mo b&#233;rier avec mo bon dib&#232;re.Li vini gard&#233; dans so baril ; pli arien.Lapin t&#233; ch&#233;ch&#233; li nette.&#8212; &#199;a c'est trop fort, dit Bouki, li va pay&#233; moin &#231;a.Li trap&#233;  Compair Lapin et li tach&#233; li et li dit li : &#8212; Qui &#231;a ma capabe fait  avec toi asteur, ma jet&#233; toi dans dolo.&#8212; Ah ! oui, c'est &#231;a mo laim itu&#8212; Non, to trop content, ma jet&#233; toi dans dif&#233;.&#8212; Ah ! oui, jet&#233; moin dans dif&#233;.&#8212; Non, to trop content, ma jet&#233; toi dans z&#233;ronce.&#8212; Oh ! pardon, mo cher Bouki, pas jet&#233; moin dans z&#233;ronce.&#8212; - Oui c'est la faut to couri.Compair Bouki lanc&#233; Compair Lapin dans z&#233;ronce.Asteur, quand  Lapin tomb&#233; li coup&#233; so la corde avec so dent et li parti galp&#233; et li  cri&#233; ; ~ Merci, mo bon Compair Bouki, to mette moin jisse la ou mo  moman rest&#233;.</p>
</div>
<hr>
<div class="chapter" id="chapter_13">
<b>MAMZELLE MOQU&#200;RE, MICHIE MOQU&#200;RE, ET  MICHI&#201; HIBOU.</b><p lang="lou">Ein fois Moqu&#232;re et pi Hibou tap&#233; fait l'amour m&#234;me Mamzelle  Moqu&#232;re.Mamzelle Moqu&#232;re dit y&#233; : Ah bien, ma mari&#233; avec cila  qui connin rest&#233; pli lontan sans mang&#233;.Moin, ma rest&#233; en bas nabe  la et vouzotte enho li.Asteur Moqu&#232;re gard&#233; so namoureuse et li tap&#233; descende nabe et  ap&#233; chant&#233; :Chivi! Chivi! Ta la la! H&#233;v&#233; ! Ta la la !Quand li rendi en bas li fait comme si lap&#233; bo Mamzelle Moqu&#232;re,  et cila t&#233; gagnin mang&#233; dans so bec et li tap&#233; donnin li j&#232;ne nomme  Moqu&#232;re la.Moqu&#232;re mont&#233; dans so nabe encore.Hibou oua tout, lorse li aussite parti pou descende, et tant li tap&#233;  descende li tap&#233; chant&#233; : &#8212;  Coucou ! Ta la la !Li riv&#233; en bas, li vini pou bo mamzelle la, mais mamzelle la tournin so lat&#233;te et dit li : &#8212; Couri, couri, to l&#233;zailes fait mo la figure  mal.Pove Hibou t&#233; pas gagnin arien pou mang&#233;.Li t&#233; bo mamzelle la et mamzelle la t&#233; donnin li morceau mang&#233;.Hibou descende aussite, mais li t&#233; p&#233; commenc&#233; bien faim et &#231;a fait so lavoix  t&#233; vini faibe et triste, et li t&#233; p&#233; dit: CoucouMamzelle la t&#233; pas oul&#233; gard&#233; li ni donnin li mang&#233;.Pove Hibou  t&#233; gagnin pou mont&#233; dans nabe la so vente videet Moqu&#232;re t&#233; p&#233; fait so vantor ap&#233; chant&#233; si fortPove Hibou ap&#233; mouri faim, y&#233; t&#233; jiste capabe tende li chant&#233; a  force li t&#233; faibe : &#8212;  Coucou !Ta la !Coucou ! Ta la ! H&#233;v&#233;! Ta la!Li riv&#233; en bas, li sey&#233; bo mamzelle la encore, mais mamzelle la dit  li : &#8212; Oh couri, couri, to grand l&#233;zailes fait mo mal,et mamzelle la  donnin li in tape qui capot&#233; li par terreet li t&#233; si faim que li mouri,et et Michi&#233; Moqu&#232;re parti vol&#233; avec so fame.</p>
</div>
<hr>
<div class="chapter" id="chapter_14">
<b>MARIAZE COMPAIR LAPIN.</b><p lang="lou">&#8212; Tim, tim, bois sec, cr&#233; coton,Compair Lapin, c'est ti bonhomme  qui connin saut&#233;.Vous zotes doit rappeler, que apr&#232;s y&#233; t&#233; voy&#233; Compair Lapin  dans grands zerbes, comme li t&#233; chape raide et comme li dit c'&#233;tait la  m&#234;me so moman t&#233; fait li.Pour lors donc mo va dit vous que m&#234;me  jou la Mamzelle L&#233;onine couri joinde li et y&#233; parti voyag&#233;.Y&#233;  march&#233; longtemps, pendant au moin ein mois, a la fin y&#233; riv&#233; au bord  ein la rivi&#232;re qui t&#233; boucou fond ;courant la t&#233; fort, trop fort pou  que y&#233; t&#233; pass&#233; li a la nage.L'ote cot&#233; la rivi&#232;re la t&#233; ein joli place,nabes y&#233; t&#233; vert et charg&#233; tout sortes fruits ;en bas nabe y&#233; tout  qualit&#233; flairs dans moune t&#233; la ;quand ein moune t&#233; respir&#233; c'est comme si y&#233; t&#233; d&#233;bouch&#233; ein fiole lessence dans ein la chambre.Mamzelle L&#233;onine dit comme &#231;a: &#8212; Anon couri vive la, dabord  nous pas capabe tournin cot&#233; mo popa.La nous va h&#233;reux et personne pas all&#233; tracass&#233; nous zotes.Mais comment nous va fait pou travers&#233; lote cot&#233; ?&#8212; R&#233;t&#233;, dit Compair Lapin, laiss&#233; moin jongl&#233; ein ti moment, et  pi li prend march&#233;, alors li riv&#233; au ras ein gros di bois sec qui t&#233; tomb&#233; dans dolo.&#8212; Ala nous zaffaire, li dit comme &#231;a.Li coup&#233; ein  grand perche et pi li mont&#233; en haut di bois la et li dit L&#233;onine suive.Pove L&#233;onine mont&#233; aussite et li t&#233; ap&#233; trembl&#233; a force li t&#233;  pair.&#8212; Tchombo bien, ta oua comment na pass&#233;, et pi li pouss&#233; avec  so baton.Di bois la prende descende courant et y&#233; fil&#233; raide ; Lapin  ap&#233; pagaye, pagaye.Y&#233; navigu&#233; ein demi journin avant y&#233; t&#233; capabe  riv&#233; l'ote cot&#233; ; courant la t&#233; si fort que di bois t&#233; toujou ap&#233; couri.Li racl&#233; la terre quand li pass&#233; au ras l&#233;core.&#8212; Saut&#233;, saut&#233;, dit  Compair Lapin.Quand li dit &#231;a li m&#234;me t&#233; d&#233;j&#224; en haut la terre.A la fin Mamzelle L&#233;onine saut&#233; aussite et y&#233; trouv&#233; travers&#233;.&#199;a  fait y&#233; t&#233; Content et y&#233; commenc&#233; manz&#233; plein bon kichoge y&#233; t&#233;  gagnin la, et pi y&#233; pos&#233; bien.Y&#233; trouv&#233; ein joli place pou pass&#233; la nouitte et lendem&#239;n bo matin  y&#233; prend promen&#233; partout.Comme tout &#231;a y&#233; oua t&#233; vaillant, y&#233;  pens&#233; y&#233; sr&#233; rest&#233; la pou vive.Quand y&#233; t&#233; chape, y&#233; t&#233; pas capabe  port&#233; largent avec y&#233;, &#231;a fait y&#233; trouv&#233; y&#233; a sec.Mais Bon Dj&#233; t&#233; b&#233;ni y&#233;, y&#233; t&#233; vini dans ein place ou y&#233; t&#233; pas besoin boucou largent.Yav&#233; d&#233;j&#224; ein bon boute y&#233; t&#233; dans place la, y&#233; t&#233; tranquille et content et y&#233; t&#233; cr&#233; y&#233; tout seul, mais tout d'ein coup y&#233; tende ein  tapage, ein remu menage, ein train, comme si tonnerre t&#233; ap&#233; roul&#233;  en haut la terre.&#8212; Qui &#231;a &#231;a, Bon Dj&#233; Seigneur, couri gard&#233;, Compair Lapin.&#8212; Moin, non. Comme si mo assez b&#233;te pou couri gard&#233; et p&#233;t&#233;te  trap&#233; kichoge mauvais.Vaut mi&#233; mo rest&#233; tranquille, comme &#231;a  arien pas ap&#233; riv&#233; moin.Train la avec di bri la t&#233; augment&#233; toujou. A la fin, y&#233; oua ein  procession n&#233;l&#233;phants qui t&#233; ap&#233; vini.Comme y&#233; t&#233; pass&#233; tranquillement sans taquer personne, &#231;a donne Lapin ein p&#233; courage,alors li vanc&#233; cot&#233; chef n&#233;l&#233;phants et pi li dit li mand&#233; li la permission rest&#233; dans so pays,que li t&#233; sorti dans pays roi Lion, ou y&#233; t&#233;  oul&#233; tchu&#233; li, que li t&#233; blig&#233; chapp&#233; avec so fame.N&#233;l&#233;phant la dit li : &#8212; Comme &#231;a, c'est bon, to capabe rest&#233; ici tant  to oul&#233;, mais pas m&#233;nin lote zanimo qui connin manz&#233; y&#233; entre y&#233;.Tant ta comport&#233; bien ma va prot&#233;g&#233; toi et personne pas all&#233; vini  chercher toi icite.Vini oua moin souvent et ma sey&#233; fait kichoge pou toi.Qu&#233;que temps apr&#232;s &#231;a Compair Lapin couri oua roi n&#233;l&#233;phant, et  l&#233; roi t&#233; si content quand Compair Lapin t&#233; expliqu&#233; comment l&#233; roi  t&#233; capabe fait boucou largent que li nomm&#233; Lapin tout suite capitaine so la banque et gardien so bitin.Quand Compair Lapin oua tout largent li t&#233; ap&#233; magnin tous les  jou, ca proche rende li fouet comme li t&#233; habitou&#233; boi dipi y&#233; t&#233; fouill&#233; ein pi dans so pays que dolo la t&#233; soul&#233; moune,li contini&#233; so  vilain nabitude, chaque fois li t&#233; gagnin la chance li t&#233; soul&#233; li bien.Ein soir li t&#233; rentr&#233; tard bien piqu&#233;, li prend babill&#233; avec so fame.L&#233;onine fait ni eine ni d&#233;, li bimin Compair Lapin si tant que li rest&#233; couch&#233; pendant trois semaines.Quand li vini gaillard, li mand&#233; so fame pardon, li di li t&#233; soul, que c&#233;t&#233; derni&#232;re fois et pi li bo li.Mais dans so tcheur li gagn&#233; vous ein ranquine que li t&#233; pas capabe  pardonn&#233; L&#233;onine.Li fait serment quitt&#233; L&#233;onine mais anvant &#231;a li t&#233; gagnin donne li ein fam&#233; la trempe.&#199;a fait ein soir L&#233;onine t&#233; ap&#233; dromi Compair Lapin prend ein la  corde, li marr&#233; so pattes devant et derri&#232;re,et comme &#231;a li t&#233; sir so zaffaireet li prend ein bon fouette et li taill&#233; so femme jisqua li t&#233;  perde connaissance,et pi li quitt&#233; li et li parti voyag&#233;,la ou y&#233; sr&#233;  jamis tende parl&#233; li, pasqu&#233; li t&#233; pair L&#233;onine sr&#233; tchu&#233; li, et li fil&#233;  loin.Quand L&#233;onine r&#233;veill&#233; li pel&#233;, li pel&#233;, moune vini oua &#231;a t&#233; y&#233; et y&#233;  trouv&#233; li bien marr&#233;.Alors y&#233; d&#233;marr&#233; li et L&#233;onine parti tout  suite.Li quitt&#233; so la maison, li voyag&#233; longtemps jisqua li vini cot&#233;  m&#234;me rivi&#232;re li t&#233; travers&#233; avec Compair Lapin en haut ein di bois.Li fait ni &#233;in ni d&#233; li saut&#233; dans dolo.Courant la t&#233; si fort &#231;a t&#233;  souteni li bien. A force d&#233;batte, nager, nager, li travers&#233; lote cot&#233;.Quand li mont&#233; en haut la terre li t&#233; bien lasse et t&#233; gagnin pou  pos&#233; ein bon boute et pi li parti pou tournin cot&#233; so popa.Quand so popa oua li li bo li et li caress&#233; li, mais so fille prend cri&#233;  et li di li comment Compair Lapin t&#233; trait&#233; li.Quand so popa tende  &#231;a a force li t&#233; col&#232;re tout &#231;a y&#233; qui t&#233; au ras li prende trembl&#233;.&#8212; Vini icite, Compair Renard, ta couri trouv&#233; l&#233; roi n&#233;l&#233;phant et  ta dit li comme &#231;a si li pas voy&#233; moin Compair Lapin icite plis vite  que li capabe ma va couri dans so pays tchu&#233; li" et tout lote n&#233;l&#233;-  phants et tout &#231;a qui y&#233; dans so pays.Parti tout suite.Compair Renard voyag&#233; longtemps et a la fin riv&#233; dans pays la ou  Compair Lapin t&#233; cach&#233;.Mais li pas oua li, li mand&#233; pou li mais  personne t&#233; pas capabe donn&#233; so nouvelle.Compair Renard couri  trouv&#233; l&#233; roi et li dit li &#231;a so tchenne roi t&#233; voy&#233; dit li.N&#233;l&#233;phant qui ha&#239; Lions r&#233;ponde : &#8212; Va dit to maite si li envi mo cass&#233; so la  djole li jis sey&#233; vini.Mo pas ap&#233; voy&#233; arien ni personne et commenc&#233; par foute to camp.Si to oul&#233; ein bon conseil rest&#233; cot&#233; toi.Si jamais Lion sey&#233; vini, ma donn&#233; li ein lagniappe que pas eine dans  vous zotes gagnin pou tournin dans vous zote pays.Compair Renard pas mand&#233; so restant, li parti mais li t&#233; pas bou-  cou envi tourn&#233; chez li, li t&#233; pair Lion sr&#233; tchou&#233; li si li t&#233; vini sans  Compair Lapin.Li march&#233; plis doucement que li t&#233; capabe et tout  di long chemin li oua y&#233; t&#233; ap&#233; pr&#233;par&#233; pou fait la guerre.Li pens&#233; que p&#233;t&#233;te n&#233;l&#233;phants t&#233; oul&#233; couri taqu&#233; lions,li contini&#233; so chimin,  quand li riv&#233; dans ein la plaine li oua Compair Lapin qui t&#233; ap&#233; galop&#233;  en zigzag, tant&#244;t ein cot&#233; tant&#244;t loteet pi li t&#233; r&#233;t&#233; quand li rencontr&#233; zanimo, et pi li parl&#233; avec y&#233; et pi li parti encore aussi raide comme anvant.A la fin y&#233; fini par contr&#233;, mais Compair Lapin t&#233; pas reconaite so vie padna.&#8212; Ou tap&#233; couri comme &#231;a, galop&#233;, galop&#233; tout temps ?&#8212; Ah, r&#233;ponde Compair Lapin, vous pas connin mauvais nouvelle que Lion d&#233;clar&#233; ladjerre tous n&#233;l&#233;phants et map&#233; verti tous milets,  choals et chameaux y&#233; pou y&#233; fou camp.&#8212; Mais to m&#234;me qui zaffaire to gagnin pou galop&#233;,y&#233; pas ap&#233;  prend toi pou fait soldat avec toi ?&#8212; Non, to croi &#231;a, r&#233;ponde Compair Lapin, ah bien, to pas connin  arien avec tout to malin.Quand n'officier l&#233; roi a vini chercher choals et milets pou la cavalerie pou fait la djerre y&#233; va dit comme  &#231;a :Ala ein bougue grand zoreille, c'est ein milet, anon prend li,et  quand m&#234;me mo r&#233;clam&#233; et dit mo&#238;n c'est ein lapin y&#233; va dit :Oh  non, gard&#233; so zoreille, vouzote oua ben c'est ein milet, et mo sra  fouti, y&#233; va enr&#244;l&#233; moin et mo va blig&#233; march&#233;.Mais sembl&#233; moin mo connin vous, mais si longtemps mo pas oua vous.Bon Dj&#233; tende  moin, c'est Renard, mo zami l&#233;zotes fois.&#8212; Oui, oui, c'est moin, mo vie.Eh ben, &#231;a vous dit pou tout vilain  zaffaire y&#233; ?&#8212;  Tout &#231;a pou ein femme, dit Compair Lapin, faut nous sey&#233;, mo  zami, pas trouv&#233; nouzottes dans y&#233; proc&#232;s.&#8212; Mais comment na fait, dit Renard,y&#233; va forc&#233; nouzotes la  dans.&#8212; Non, dit Compair Lapin, faut to conseill&#233; Lion, mo va conseill&#233;  N&#233;l&#233;phant, alors comme &#231;a nous va rest&#233; gard&#233; et laiss&#233; ye batte  tant y&#233; oul&#233;.&#8212; To connin, dit Renard, L&#233;onine tournin cot&#233; so popa et comme  vouzotes t&#233; pas mari&#233; devant l&#233;glise mo croi ben Lion en train mari&#233;  so fille avec ein dans so voisin ;&#231;a pas fait toi la peine, Compair Lapin, tende tout &#231;a ?&#8212; Non, &#231;a zi&#233; pas oua tcheur pas fait mal.D&#233; malin y&#233; caus&#233; bon boute, y&#233; t&#233; si content, nav&#233; si longtemps y&#233; t&#233; pas contr&#233;.Dans m&#234;me moment y&#233; t&#233; par&#233; pou parti y&#233; oua d&#233; chien qui tap&#233; grongnin nez a nez et pi y&#233; senti ye m&#234;me  partout.&#8212; Vous, Compair Renard, qui connin tout quichoge, vous capabe  dit moin cofaire chien gagnin vilain nhabitude la ?&#8212; Mo va dit vous, Compair Lapin, cofaire y&#233; fait &#231;a.Les otes  fois, y&#233;na longtemps, dans temps y&#233; nav&#233; jis ein Bon Dj&#233; qui t&#233; pel&#233;  Michi&#233; Zipiter, tout chien t&#233; trouv&#233; y&#233; sort t&#233; malheureux, alors y&#233;  voy&#233; ein d&#233;l&#233;gation, ein bande chien pou mand&#233; Bon Dj&#233; pou li m&#233;liorer y&#233; condition.Quand y&#233; t&#233; riv&#233; au ras la maison Michi&#233; Zipiter  dans ciel tout la restant chien y&#233; t&#233; pair, y&#233; parti,jis Brisetout, plis gros chien la bande qui rest&#233;.Li t&#233; pas pair arien, li vanc&#233; au rais  Michi&#233; Zipiter, et pi li dit comme &#231;a :&#8212; Mo nation voy&#233; moin cot&#233; vous pou mand&#233; vous, qui maite tout &#231;a y&#233;na en haut la terre, si vous  croi na va gard&#233; nous maites y&#233; tout la journin et tout la nouite,  japp&#233; tout temps, trappe coups pied, pas mang&#233; arien.Nous trop malheureux et nous oul&#233; connin si nous pas capabe temps en temps  manz&#233; moutons nous zotes maites ;nous pas capabe travaille comme  &#231;a pou arien,&#231;a vous dit, Michi&#233; Zipiter ?&#8212; Attende ein ti moment,mo va donnin to&#238; ein r&#233;ponse que jamin  vous zotes a envie vini b&#233;t&#233; moin encore,mo lasse tende tout sortes plaintes, to tende.Alors li parl&#233; ein langage personne t&#233; capabe comprende et ein dans so commis sorti pou couri cherch&#233; quichoge.Li dit Brisetout  assite et chien la rest&#233; en haut dernier marche l'escalier.Li t&#233; cr&#233;  Michi&#233; Zipiter t&#233; gagnin pou r&#233;gal&#233; li, mais premier quichoge li t&#233;  connin, commis la tournin avec lote moune,y&#233; prend Brisetout, y&#233; marr&#233; li ben, ensuite y&#233; prend ein pote ferblanc y&#233; mette ladans  piment avec t&#233;l&#233;bentineet y&#233; frott&#233; chien la partout.A force &#231;a t&#233; bourl&#233; li, li h&#233;l&#233;, li b&#233;gl&#233; et pi y&#233; l&#226;ch&#233; li.Alors Michi&#233; Zipiter dit  li comme &#231;a : &#8212; Va port&#233; &#231;a to camarades et chaque dans vous zotes  qua vini plainde, ma va trait&#233; y&#233; pareil, to tende, hein ?Ah non, li pas tende, pasqu&#233; Brisetout galop&#233; dret devant li, sans connin ou la couri.A la fin li riv&#233; devant ein bayou, li tomb&#233; ladans  et li ney&#233;.Qu&#233;que temps apr&#232;s &#231;a Michi&#233; Zipiter t&#233; pas senti li bien,li pens&#233;  li sr&#233; quitt&#233; ciel, vini promenin ein p&#233; en haut la terre.Dans so  chimin li contr&#233; ein pommier qui t&#233; charg&#233; avec belle d&#233;pommes.Li commenc&#233; mang&#233; et pendant temps la ein bande chien vini japp&#233; apr&#232;s li.Li command&#233; so Baton fout y&#233; ein bon trempeet Baton la prend tournin a droite et a gauche.Li bimin tout chiens y&#233; et paill&#233; y&#233; tout,jis ein pove chien gale.Li mand&#233; Baton la pardon.Alors Baton la pouss&#233; li divant Michi&#233; Zipiter et li dit comme &#231;a :&#8212; Chien cila t&#233; si maigre mo t&#233; pas gagnin courage bimin li.&#8212; C'est bon, dit Michi&#233; Zipiter, laiss&#233; li couri, mais si jamais chien vini japp&#233;  apr&#232;s moin mo va d&#233;truit y&#233; tout.Vous zotes d&#233;j&#224; voy&#233; ein d&#233;l&#233;gation cot&#233; moin et mo trait&#233; li bien pou pas li vini encore et vous  zotes d&#233;j&#224; bli&#233; &#231;a.Pove chien maigre la dit li : &#8212; C'est vrai &#231;a vous  dit, mais nous pas jamin oua commissionaire nous t&#233; voy&#233; cot&#233; vous,  nap&#233; tende li toujou.Alors Michi&#233; Zipiter dit: &#8212; Mo va dit toi  comment vous zotes sra capabe reconnaite :si vous zotes senti  lein a lote, cila qui senti t&#233;l&#233;bentine, c'est li vous zotes t&#233; voy&#233; cot&#233;  moin.&#8212; Vous oua asteur, Compair Lapin, cofaire chien senti ein a lote,c'est Michi&#233; Zipiter qui fait &#231;a.Pove vieux Michi&#233; Zipiter li perdi tout so pratique pasqu&#233; pape ordonnin tout moune quitt&#233; li et ii t&#233; blig&#233; ferm&#233; so boutique.Li parti et personne pas connin ou li couri.Vous comprende, Compair Lapin, toujou m&#234;me quichoge, ein moune fini par d&#233;go&#251;t&#233;, alors y&#233; prend ein lote Bon Dj&#233; et ein lote religion.Cila nous gagnin asteur mo croi li bon.&#8212; Merci, merci, Compair Renard, et pou prouv&#233; vous nous toujou  bon zamis mo va dit vous &#231;a nous capab fait.Comme mo d&#233;j&#224; dit vous na va rest&#233; tranquille.Comme N&#233;l&#233;phant y&#233; oul&#233; couri taqu&#233; Lion chez li m&#234;me na va fait en pont pou pass&#233; larm&#233;eet sit&#244;t li va fini na va march&#233; dret sans r&#233;t&#233; nille part jisqua nous rendi cot&#233;  Lion. Nous oul&#233; surprende li ; pas dit &#231;a personne, vous tende.Y&#233; serr&#233; la main et y&#233; s&#233;par&#233;.Renard prend so chimin et Lapin  couri trouv&#233; Roi N&#233;l&#233;phant et pi li dit tout charpentier et forgeron  dans pays faut y&#233; co&#251;t&#233; li.Quand tout zouvrier t&#233; r&#233;ini Compair  Lapin commenc&#233; fait so pont qui t&#233; vite fini.Au boute pont la, cot&#233; y&#233;, li fait ein grand parc.C'&#233;tait barre di fer qui t&#233; plant&#233; dans la terre disse pieds haut et pi si pointi au boute que ein d&#233;mouche t&#233;  pas capabe pos&#233; sans li rest&#233; pris ;et pi li couvri tout barre di fer  avec la liane et tout quichoge qui t&#233; vert comme si c'&#233;tait ein grand talle z&#233;ronce, pou y&#233; dout&#233; c'&#233;tait ein la trappe.Alorse li prend  quatre lavache avec y&#233; piti veaux et marr&#233; y&#233; dans bo mili&#233; la.Apr&#232;s &#231;a li mette piment, la cendre et la prise que li paill&#233; partout dans la trappe la.Li mette aussi plein baille dolo avec ein drogue qui t&#233;  connin endormi tout souite.&#8212; La, Compair Lapin dit, nous par&#233;, laiss&#233; Lion vini taqu&#233; nous zotes.Renard t&#233; ap&#233; voyag&#233; toujou pou couri rende compte so commission, mais li t&#233; si pair couri cot&#233; Lion sans Compair Lapin que li  pens&#233; li t&#233; vaut mi&#233; pas couri ditout.Dans so chimin li contr&#233; ein  poule, li tchu&#233; li, li prend so disang et barbouill&#233; ein vie linge.Li  marr&#233; so patte darriere et li prend boit&#233;, saut&#233; en haut trois pattesA la fin li rencontr&#233; Bourriquet et li dit comme &#231;a : &#8212; Mo cher zami,  rende moin ein ti service, to oua comme mo malade.Tant prie,  couri cot&#233; Lion et dit li mo pas capabe vini.Y&#233; cass&#233; mo patte cot&#233;  n&#233;l&#233;phant pasqu&#233; mo t&#233; couri r&#233;clam&#233; Compair Lapin.&#8212; Oh, non, dit Bourriquet, to t&#233; toujou conte moin avec Compair Lapin, couri to m&#234;me.&#8212; C'est bon, dit Renard, c'est pas jis einfois la bouche besoin manger, ta va besoin moin avant longtemps,si to t&#233; connin &#231;a mo oua et  &#231;a mo connin, to t&#233; co&#251;t&#233; moin.&#8212; Eh ben, dis moin tout, mo va couri, dabord vous pas capabe  marcher.&#8212; C'est ben, co&#251;t&#233; alors : N&#233;l&#233;phant cont&#233; vini taqu&#233; Lion chez  li ;pou &#231;a y&#233; fait ein grand pont pou passer et y&#233; va vini tout suite  surprende Lion.Si Lion connin quichoge, la fait mi&#233; couri taqu&#233; n&#233;l&#233;phant avant y&#233; vini soulever li sans li dout&#233; arien.Alors Bourriquet parti grand galop et quand li riv&#233; cot&#233; Lion  li dit tout &#231;a Renard t&#233; cont&#233; li.Lion t&#233; si content li dit ein so  moune donnin Bourriquet ein p&#233; lapaille pou mang&#233;.Bourriquet t&#233; pas content, li babill&#233; ein p&#233;, alors cila qui donne li la paille dit li :&#8212; To connin que ein choal donnin to doite pas gard&#233; la bride.&#8212; Mo t&#233; cro&#239;, dit Bourriquet, mo sr&#233; gagnin meill&#232;re r&#233;compense,  mais ma prend &#231;a toujou, pasqu&#233; ein ti zozo dans la main vaut mi&#233;  que plein ti zozos quap&#233; voltig&#233; dans bois.Tout dein coup y&#233; tende ein grand boulvari.C'&#233;tait Lion avec  tout so zanimo, tigue, lours, loup et tout &#231;a li t&#233; capabe ramass&#233;.Renard t&#233; d&#233;j&#224; tournin pou verti Compair Lapin y&#233;t&#233; ap&#233; vini.L&#233;onine t&#233; dans la bande et a tout moment so popa t&#233; ap&#233; dit li :  &#8212; Mo content to vini, Compair Lapin gagnin pou payer tout so  farce, faut to trait&#233; li comme li trait&#233; toi.Lion t&#233; en t&#234;te la bande ; quand y&#233; t&#233; proche pont la li contr&#233;  Compair Renard qui t&#233; couch&#233; dans chimin avec so patte cass&#233;.&#8212; An, an, dit Lion, c'est comme &#231;a y&#233; trait&#233; toi,y&#233; gagnin pou pay&#233; tout &#231;a&#8212; Couri vite, dit Renard, pas attende y&#233; vini taqu&#233; vous zotes,  pass&#233; pont la tout souite, vous zotes va d&#233;rout&#233; y&#233;.Y&#233; continu&#233; y&#233; chimin.Y&#233; tout t&#233; ap&#233; galp&#233; et y&#233; prend pou pass&#233;  pont, Lion en t&#234;te avec so fille.Quand y&#233; vini cot&#233; la trappe la et  y&#233; oua lavache lay&#233; qui t&#233; ap&#233; b&#233;gl&#233;, Lion et so la bande mang&#233; y&#233;  tout.Ensuite y&#233; prende batteet y&#233; voltig&#233; la cendre et piment et laY&#233; batte, y&#233; massacr&#233; y&#233; m&#234;me et pi &#231;a  y&#233; qui t&#233; rest&#233; boi dolo la.D&#233; z&#232;re apr&#232;s &#231;a y&#233; tout t&#233; ap&#233; dromi.Alors n&#233;l&#233;phant vini tchu&#233; y&#233; et jet&#233; y&#233; dans dolo.Y&#233; corch&#233; Lion, y&#233; prend so lapeau et coude Bourriquet ladans.Y&#233; mette ein tas la paille avec godron apr&#232;s so la tcheu, et y&#233; mette di f&#233; ladans et  pi y&#233; l&#226;ch&#233; li pou couri port&#233; la nouvelle dans pays Lion.Quand Bourriquet pass&#233; en haut pont, a force li galp&#233; vite moune  t&#233; cr&#233; c'&#233;tait tonnerre qui t&#233; ap&#233; roul&#233; plis d&#233; cent charret&#233;es.Quand  Bourriquet riv&#233; dans pays Lion so boute la tcheu t&#233; tomb&#233; a force li  t&#233; bourl&#233;, li dit c'&#233;tait dans ein batailley&#233; t&#233; donne li ein coup sabe.Malgr&#233; li t&#233; port&#233; ein triste nouvelle y&#233; ri apr&#232;s li pasqu&#233; li t&#233; trop dr&#244;le comme &#231;a.Quand tout &#231;a t&#233; fini, Compair Lapin couri trouv&#233; Compair Renard  et li m&#233;nin li cot&#233; Roi N&#233;l&#233;phants.Compair Lapin pr&#233;sent&#233; li et  dit l&#233; roi que Renard t&#233; ein so bon zamis et li sr&#233; content si Roi t&#233;  accept&#233; li et y&#233; d&#233; sr&#233; rende bande services.Roi n&#233;l&#233;phants dit  y&#233; : &#8212; Mo croi vous zotes ce d&#233; malin, dans zaffaire nous t&#233; gagnin  avec Lion mo croi Compair Renard t&#233; galp&#233; avec ch&#233;vreil et chass&#233;  avec chien.Enfin c'est bon, li capabe rest&#233; icite.Tant qu'a pou toi,  Compair Lapin, mo oui&#233; to mari&#233;,Ala ein Mamzelle Lapin Blanc qui riche, c'est to zaffaire,demain mo oul&#233; la noce la.Lendemin tout moune t&#233; r&#233;ini et y&#233; c&#233;l&#233;br&#233; la noce Compair Lapin avec Mamzelle Lapin Blanc et Compair Renard t&#233; so premier gar&#231;on d'honnair.Trois semaines apr&#232;s la noce Madame Compair Lapin  gagnin d&#233; piti, ein t&#233; blanc, lote t&#233; noir comme la souie chimin.Compair Lapin t&#233; pas content, li couri oua Roi n&#233;l&#233;phant pou dit  li &#231;a.&#8212; Ah bah, dit l&#233; Roi, to pas connin arien, to bien mari&#233; devant l&#233;glise, mo pas capabe donnin toi divorce,et pi mo va dit toi, c'est nhabitude dans famille Madame Compair Lapin gagnin piti qui noirc'est quand madame y&#233; pair la nouitte, ainsi consol&#233; toi.&#199;a fait Compair Lapin consenti rest&#233; avec so femme jiska li mouri et c'est comme &#231;a li mari&#233; avec tout so fredaine.Comme mo t&#233; la quand tout &#231;a riv&#233; mo vini pou cont&#233; vous &#231;a.</p>
</div>
<hr>
<div class="chapter" id="chapter_15">
<b>L&#201; ROI PAN.</b><p lang="lou">In fois yavait in madame qui t&#233; si joli, si joli, que li t&#233; jamin oul&#233;  mari&#233;.Tou cila qui t&#233; vini, li t&#233; trouv&#233; quichoge pou di &#8212; Ob, toi  to trop laide &#8212; Oh, toi, to trop piti.Oh, toi, to la bouche trop grand.Enfin chacunne t&#233; gaingnin quichoge qui t&#233; pas dr&#233;te.Asteur ein jou in vaillant michi&#233; vini Li t&#233; dans in carrosse tout en  or, et yavait huite choals blancs qui t&#233; ap&#233; trainin carrosse la.Li  mand&#233; madame la pou mari&#233;. Li t&#233; jamin oul&#233;.Michi&#233; la t&#233; si en  col&#232;re, li dit madame la que dans in an li sr&#233; gaingnin in fille qui sr&#233;  boucou, boucou pli joli que li.Madame la di li couri, que li t&#233; pas oul&#233; mette so gi&#233;s enho li encor.Asteur, jisse in an apr&#232;s &#231;a madame la t&#233; gaingnin in joli joli piti  fille.Quand li oua li t&#233; si joli li frinmin li dans in lachambe au  boute so la maison : et li mette so nourice, pou gard&#233;.Ti fille la vini grand, et plis li t&#233; p&#233; grandi, et plis li t&#233; p&#233; vini joli.Jamin so  nourice t&#233; laiss&#233; li sorti dans lachambe la.In jou, li t&#233; p&#233; balay&#233;,  fille la gad&#233; d&#233;yors, et li oua in gros zozo.&#8212; Oh, moman T&#233;t&#233;, li di, comment to pel&#233; zozo la, li si joli ?&#8212; -&#199;a, mo piti, c'est in pan.&#8212; Oh, li di li, moman T&#233;t&#233;, si mo jamin mari&#233;, mole mari&#233; l&#233; roi  Pan.&#8212; Lors so gadgienne di li : &#8212; Bon Dji&#233; tende toi, mo piti.Jou la m&#234;me moman la vini, li pel&#233; gadgienne la dans in coin, li  tir&#233; en bas so romaine in gros couteau et li di li : &#8212; Mole to tchij&#233;  mo fille.Lap&#233; vini plis joli que moin.Gadgienne la parti cri&#233;, mand&#233; pardon pou so pove piti, mais &#231;a t&#233;  pas la peine, caire noir la t&#233; pas tende arien.Asteur quand l&#233; soir  vini, gadgienne la di so fille : &#8212; Mo pove piti, fo mo tchu&#233; toi, to moman oul&#233; &#231;a.Pove piti, la t&#233; si bon, li di : &#8212; Ah ben, moman T&#233;t&#233;, f&#233; li, pisse  moman oul&#233; &#231;a.Mais li di fille la : &#8212; Mo pas gaingnin courage f&#233; sorte louvrage  la, mo piti.Tiens, ala trois graines, ta jette to m&#234;me dans pi et pi ta ney&#233;.Mais avant to tomb&#233; dans pi val&#233; inn&#233; dans graines y&#233;, to va pas souffri ditout comme &#231;a.Fille la bo so moman t&#233;t&#233; et li prend so chimin pou couri.Li  march&#233; jouqu'a li rendi cot&#233; in grand pi.Li descende ladans, et avant li riv&#233; cot&#233; dolo, li jette in graine dans so la bouche.Mais  au lieu couri dans so labouche li tomb&#233; dans dolo.Asteur pi li  vini tout sec. Mamzelle la t&#233; si chagrin.Li sorti dans pi et li  march&#233;, march&#233; loin dans bois, jouqu'a li tomb&#233; enho in piti la maison.Li cognin enho la porte et in vie femme vini ouvri.Li jette in cri quand li oua joli mamzelle la.&#8212; Oh bon Dji&#233; Seigneur, mo piti,  &#231;a to vini fait icite.To pas connin que mo mari c'est in norgue, li  mang&#233; moune.Alors fille la di li:&#8212; Ah ben, madame, c'est &#231;a mole,mo moman  dit fo mo mouri,Lors vie femme la di li : &#8212; Si c'est &#231;a, entr&#233;, mo pove piti, mais &#231;a  bien dommage.Pove piti la assite ap&#233; cri&#233; et ap&#233; tende norgue la.Tout d'in coup  y&#233; tende in gros pas ki t&#233; ap&#233; march&#233;.Sit&#244;t la porte la ouvri,  norgue cri&#233; : &#8212; Oh, mo femme, mo senti la vianne fra&#238;che, et ou &#231;a  y&#233; ?Li gard&#233; cot&#233; fille la,qui jisse gard&#233; li avec so grand gi&#233;s et  norgue la tchull&#233;, et li di :&#8212; Oh, mo femme, esqu&#233; to croi que mo  capabe mang&#233; in joli fille comme &#231;a?Non, li jisse bon pou y&#233;  gard&#233; li.Fille la di li li t&#233; si lasse, alors li minnin li dans in joli lachambe,  et li cou chach&#233; in ventail avec d&#233;plime pan et li di so femme vant&#233;  li tout temps dromi.Alors pove fille la di: &#8212; Vo mi&#233; mo mouri einne foi, pasqu&#233;  p&#233;t&#233; t&#233; dinmain norgue la va envie mang&#233; moin.Li prend so piti  graine, li mette li dans so labouche et pi li parti dromi, dromi, et  femme norgue la t&#233; p&#233; vant&#233; li tout temps.Yavait trois jours li t&#233;  p&#233; dromi, norgue la vini gad&#233; li et li di so femme: &#8212; Mo croi li  mouri, et c'est dommage.Li couri laville, et li port&#233; in cercueil  tout en or.Li mette fille la ladans et li pos&#233; li enho fl&#232;ve.Asteur cercueil la parti descenne, descenne fl&#232;ve.Riv&#233; loin, l&#233; roi Pan t&#233; p&#233; pranne la fra&#238;che enho la lev&#233;e avec tout so prince y&#233;.Quand li  oua &#231;a qui t&#233; p&#233; claire enho fl&#232;ve,  li di so moune y&#233;, couri bien vite  oua qui &#231;a.Y&#233; tout prend skif et y&#233; parti.Y&#233; cri&#233; : &#8212; Ce in cercueil,  et y&#233; minnin li cot&#233; l&#233; roi.Quand li oua joli mamzelle la qui t&#233; jisse  sembe ap&#233; dromi, li di :&#8212; Minnin li cot&#233; mo lachambe, mole sey&#233; pou  r&#233;veill&#233;.Li fermin li m&#234;me dans so Iachambe, li frott&#233; mamzelle  la avec dolo cologne, mais &#231;a t&#233; pas fait arien.Alorse li ouvri so  labouche, et li t&#233; p&#233; gard&#233; comme li t&#233; gaingnin joli dents.Li oua  quichoge qui t&#233; rouge dans so dent devant, li prend in &#233;pingle en or.Li jisse ote &#231;a,fille la ouvri so gi&#233; et li dit : &#8212; Mo content oua vous.Alors li roi dit li : &#8212; Moin, ce l&#233; roi Pan, et mole mari&#233; avec vous.Mamzelle la dit : &#8212; C'est &#231;a, et y&#233; fait in gros la noce et y&#233; di moh  couri cont&#233; &#231;a partout, partout.</p>
</div>
<hr>
<div class="chapter" id="chapter_16">
<b>DES OS QUI CHANT&#201;.</b><p lang="lou">Yavait eine fois ein n'homme et ein fame qui t&#233; gagnin vingt-cinq  pitis.Y&#233; t&#233; tr&#232;s pove, n'homme la t&#233; bon, fame la t&#233; mauvais.'Tous les jous quand mari la t&#233; r&#233;vini so louvrage fame la t&#233; servi dinin,  mais toujou la viande sans des os.&#8212; Comment &#231;a fait la viande la pas gagnin des os ?&#8212; Pasqu&#233; des os &#231;a pes&#233;, et c'est meilleur march&#233; sans des os.Y&#233;  donnin plis pou largent.Mari la mang&#233; et pas dit arien.&#8212; Comment &#231;a fait to pas mang&#233; la viande ?&#8212; To bli&#233; mo pas gagnin dents.Comment to l&#233; mo mang&#233; la viande sans dents ?&#8212; C'est vrai, dit mari la, et li paix pasqu&#233; li t&#233; pair fait la peine so fame qui t&#233; aussi laide que li t&#233; m&#233;chant.Quand moune gagnin vingt-cinq pitis moune pas capabe pens&#233; y&#233; tout temps et moune pas oua si y&#233; na ein ou d&#233; qui manqu&#233;.Ein jou apr&#232;s so dinin, mari la mand&#233; so pitis.Quand y&#233; t&#233; cot&#233; li li compt&#233; y&#233; et jiste trouv&#233; quinze.Li mand&#233; so fame ou t&#233; disse les otes y&#233;.Li r&#233;ponde y&#233; t&#233; chez y&#233; grandmoman et tous les jous li voy&#233; ein lote pou y&#233; chang&#233; l'air.&#199;a t&#233; vrai, tous les jous yavait eine qui manqu&#233;.Ein jou mari la t&#233; on so pasporte divant ein gros la pierre y&#233; t&#233;  gagnin la.Li tap&#233; pens&#233; so pitis et li t&#233; oul&#233; couri chercher y&#233;  chez y&#233; grandmoman, quand li tende des lavoix qui tap&#233; dit :Nous moman tchu&#233; nous,  Nous popa manz&#233; nous.Nous pas dans la bi&#232;re,  Nous pas dans cimeti&#232;re.En premier li t&#233; pas rende compte &#231;a &#231;a t&#233;, mais li lev&#233; la pierre la et li oua ein grand quantit&#233; des os qui recommenc&#233; chant&#233;.Li  comprende alors c'&#233;tait des os so pitis so fame t&#233; tchu&#233; et que li t&#233; manz&#233;.Alors li t&#233; si en col&#232;re li tchu&#233; so fame et terr&#233; des: os so  pitis dans cimeti&#232;re et li couri, rest&#233; sel chez li.Dipi temps li jamais manz&#233; la viande pasqu&#233; li t&#233; toujou cr&#233; c'&#233;tait so pitis, que t&#233; ap&#233; manz&#233;.</p>
</div>
<hr>
<div class="chapter" id="chapter_17">
<b>JEAN SOTTE.</b><p lang="lou">Yavait eine fois ein bougue a force li t&#233; b&#233;te tout moune t&#233; pel&#233; Jean Sotte.L&#239; t&#233; si simple que tout moune t&#233; foute d&#233; li.Li t&#233;  coutume limin la lampe l&#233; jou et teigne li l&#233; soi.Jamin li t&#233; pas  prend so parasol dans jou, jis la nouitte, quand li t&#233; fait ben noir.Dans l'&#233;t&#233; li t&#233; mette so gros capot et l'hiver li t&#233; couri tout ni et  prend ein grand vantail ;li t&#233; fait tout quichoge a la rebours bon  sens.&#199;a fait l&#233; roi Bangon qui t&#233; laimin fait farce tende parl&#233; tout  faits et geste Jean Sotte, alors li voy&#233; chercher li pou amuser tout  so camarade.Quand Jean Sotte riv&#233; cot&#233; l&#233; roi y&#233; prend ri a force  Jean t&#233; paraite gauche.L&#233; roi mand&#233; li comme &#231;a si li t&#233; connin  compter.Jean r&#233;ponde li t&#233; connin compter d&#233;zefs, que hier li  trouv&#233; quatre et pi d&#233;.&#8212; Combien &#231;a fait en tout ? dit l&#233; roi.Jean compt&#233; en haut so la main et pi li dit &#231;a fait quatre et pi d&#233;.&#8212; C'est &#231;a m&#234;me, dit Bangon ; y&#233; dit moin c'est Compair Lapin  qui to popa ? "&#8212; Oui, dit Jean Sotte, c'est li m&#234;me.&#8226;&#8212;Non, non, dit ein lote moune qui t&#233; la, mo croi plitot c'est  Compair Bouki.&#8212; Oui, oui, dit Jean, li aussite.&#8212; Non, dit ein vie fame qui t&#233; ap&#233; pass&#233;, c'est Renard qui to  popa.&#8212; Oui, oui, dit Jean Sotte, tout &#231;a y&#233;, c'est tout mo popa,chaqu&#233;ne  dans y&#233; quand y&#233; pass&#233; dit moin : &#8212; Bonjou, mo piti,Alors mo croi y&#233; tout c'est mo popa.Moune y&#233; ri boucou apr&#232;s Jean Sotte,alors l&#233; roi dit li : &#8212; Mo  oul&#233; to port&#233; moin demain matin ein bouteille di lait taureau,c'est pou fait r&#233;m&#233;de pou mo fille qui malade, li gagnin ein point cot&#233; dans  dos.&#8212; C'est bon, dit Jean Sotte, demain matin bonne haire ma  port&#233; li.Et pi roi Bangon dit li comme &#231;a :  &#8212; Premier avril prochain dans ein mois, ta vini,na gagnin pou  d&#233;vinin ein quichoge.Cila qua trouv&#233; gagnin pou mari&#233; avec mo  fille, mais cila qui sey&#233; troi fois, si li pas trouv&#233;, mo bourreau gagnin  pou coup&#233; so cou.&#8212; C'est bon, ma sey&#233;, dit Jean Sotte,et pi li parti, soi disant pou chercher di lait taureau.Quand li riv&#233; cot&#233; li, li racont&#233; tout &#231;a so moman, et vie femme prend  cri&#233;, cri&#233;,pasqu&#233; tout sotte so gar&#231;on t&#233; y&#233; moman la t&#233; laimin li quand m&#234;me, pasqu&#233; c'&#233;tait jisse ein piti li t&#233; gagnin.Li d&#233;fende  Jean Sotte couri, menac&#233; li marr&#233; li ou ben fait sheriff jet&#233; li dans  prison.Jean Sotte t&#233; fout ben tout &#231;a ; li parti anvant jou, li prend  so la hache et anvant li t&#233; fait clair li t&#233; devant la maison l&#233; roi.Li grimp&#233; dans la t&#234;te ein ch&#234;ne qui t&#233; devant la maison et pi li commenc&#233; :&#8212; Caou, caou, biche, biche. Comme &#231;a t&#233; fait train et r&#233;veill&#233;  tout moune ein domestique l&#233; roi sorti et vini oua.Quand li jet&#233; so zi&#233; en haut Jean Sotte, li dit comme &#231;a : &#8212; Mais que commerce tap&#233;  men&#233;, bowgue d'animal, r&#233;veill&#233; tout moune comme &#231;a ?&#199;a pas gard&#233; toi, to tende, dit Jean Sotte,toi c'est chien pou japp&#233;  dans la cour.Quand to maite, l&#233; roi Bangon, a vini, mo va dit li  &#231;a map&#233; fait ici.Alors l&#233; roi vini oua, li gard&#233; li longtemps et pi li mand&#233; li &#231;a li t&#233;  ap&#233; fait dans la t&#234;te nabe la.Jean Sotte r&#233;ponde li t&#233; ap&#233; biche  l'&#233;corche ch&#234;ne pou fait la tisane pou so popa qui t&#233; malade, li t&#233;  accouch&#233; la veille, so popa t&#233; fait d&#233; jumeaux.&#8212; A&#239;e, dit l&#233; roi, mais pou qui to prend moin, Jean Sotte,ou &#231;a  to d&#233;j&#224; tende ein n'homme accouch&#233; ?Mo pens&#233; to oul&#233; foute toi d&#233; moin.&#8212; Comment &#231;a fait vous mand&#233; moin hier ein bouteille dit lait  taureau, r&#233;ponde Jean Sotte,si vous t&#233; gagnin raison, moin aussite.Alors l&#233; roi dit li comme &#231;a : &#8212; Mo pas croi to aussi sotte que to oul&#233; say&#233; fait nous zotes croi.Couri la quisine, ya donne toi to d&#233;j&#233;ner et pi couri cot&#233; to la maisonet pas bli&#233; vini premier avril pou  oua cila dans nous zotes qua mang&#233; posson d'avril la.Quand Jean Sotte tournin cot&#233; so moman li racont&#233; tout &#231;a.Vie  femme la prend cri&#233; et pi li d&#233;fende Jean couri cot&#233; roi encore, li t&#233;  pair y&#233; sr&#233; coup&#233; cou so pove piti.Quand jou la vini Jean mont&#233; eft  haut so choal et li parti sans so moman t&#233; connin.Compair Bouki  qui t&#233; traite et malfaisant, dit comme &#231;a : &#8212; Moin mo va p&#233;ch&#233; Jean  Sotte couri d&#233;vinin, pasqu&#233; rao connin li si sotte y&#233; va coup&#233; so cou  et pi g^rd&#233; so choal,vaut mi&#233; moin mo profit&#233; et prend choal la,pas  dit arien, ta oua &#231;a ma fait.Li prend ein grand panier gateaux qui t&#233; poisonnin et pi li mette  y&#233; en haut ein pont ou Jean Sotte t&#233; gagnin pou pass&#233;.&#8212; La, quand  li va mang&#233; gateaux la y&#233; la mouri et ma vini prend so choal.Bouki t&#233; connin Jean Sotte t&#233; gourmand et li t&#233; mang&#233; pou sire  dans gateaux y&#233;,mais Compair Lapin te laimin Jean Sotte, pasqu&#233;  ein fois li t&#233; trouv&#233; li m&#234;me dans grand nembarras, li t&#233; trouv&#233; dans  prison dans ein la trappe et Jeaa Sotte t&#233; l&#226;ch&#233; li fou &#231;aCompair  Lapin dit li m&#234;me : - &#8212; Mo va prot&#233;g&#233; pove ninnocent la.Li tende  Jean Sotte longtemps dans chimin anvant jou et quand li riv&#233; li dit :  &#8212; Jean Sotte, mo vini pou rende toi service, co&#251;t&#233; moin ben, pas  mang&#233; ni bois arien dans chimin pendant to voyage, quand m&#234;me tap&#233;  mouri faim et soit Co&#251;t&#233; moin, to tende, ye gagnin pou poisonn&#233;  toi si to boi ou mang&#233;.Quand l&#233; roi a mand&#233; toi pou d&#233;vinin ta  reponde li jisse &#231;a mo va dit toi dans to zoreille ;vanc&#233;, mo pas oul&#233; personne tende.Alors Compair Lapin dit li tout doucement &#231;a pou r&#233;ponde.&#8212; An, an, oui, oui, dit Jean Sotte, mo comprende, et pi li rit Oui,  oui, c'est &#231;a m&#234;me.&#8212; Asteur, dit Compair Lapin, pas bli&#233; mo&#238;n quand ta mari&#233; avec  fille l&#233; roi, voy&#233; chercher moin et na fait bon zaffaire.&#8212; Oui, dit Jean Sotte, mo va pas bli&#233; vous.&#8212; Eh ben, bon voyage, fait ben tention tout &#231;a to oua, gard&#233; partout, co&#251;t&#233; ben et &#231;a va profit&#233; toi.Alors Jean Sotte mette li en route et ein piti moment apr&#232;s li riv&#233;  cot&#233; pont en haut la rivi&#232;re.Premier quichoge li oua, c'&#233;tait panier  bel gateaux Compair Bouki.Y&#233; t&#233; senti bon, &#231;a t&#233; donnin envie mang&#233;.Jean Sotte gard&#233; y&#233;, li tat&#233; y&#233;, li t&#233; proche envie morde  ladans, mais li rappel&#233; &#231;a Compair Lapin dit li, &#231;a fait li r&#233;t&#233; ein ti  moment.Laiss&#233; moin oua si ya fait mo choal mal.Li prend ein  demi douzaine gateaux et donne so choal.Pove b&#233;te la mouri ein ti  moment apr&#232;s, li tomb&#233; raide en haut pont la, c'&#233;tait fini dans ein ti  moment.&#8212; Gard&#233; si mo t&#233; pas prend pr&#233;caution.Ah, Compair  Lapin t&#233; raison ; ein p&#233; plis mo t&#233; fouti.Anvant li parti li culbit&#233; so choal dans la rivi&#232;re et quand pove  b&#233;te t&#233; ap&#233; d&#233;riv&#233; dans courant trois carencros vini pos&#233; en haut li  et commenc&#233; mang&#233; so pove choal.Jean Sotte gard&#233; li longtemps jisqua li disparaite derri&#232;re la pointe.&#8212; Compair Lapin dit moin  gard&#233;, co&#251;t&#233; et pas dit arien, c'est bon, moin aussite mo va gagnin  pou mand&#233; l&#233; roi d&#233;vinin quichoge.Quand Jean Sotte riv&#233; cot&#233; l&#233; roi y&#233; navait d&#233;j&#224; plein moune qui t&#233; say&#233; d&#233;vinin &#231;a l&#233; roi t&#233; propos&#233; y&#233;, et apr&#232;s y&#233; t&#233; say&#233; trois fois  so bourreau t&#233; coup&#233; y&#233; cou.Yavait cinquante qui t&#233; d&#233;j&#224; mouri.Alors tout moune dit : &#8212; Ala Jean Sotte, li va say&#233; d&#233;vinin aussite,li si sotte vous zotes a oua comme ya coup&#233; so cou,laiss&#233; li fait,  dabord li si b&#233;te.L&#233; roi prend ri quand li oua Jean Sotte et li dit li comme &#231;a.&#8212; Qui  &#231;a qui bon matin march&#233; en haut quatre pattes, a midi en haut d&#233;  pattes, et l&#233; soir en haut trois pattes ?&#8212; Si mo d&#233;vinin, vous va donnin moin vous fille ?&#8212; Oui, dit l&#233; roi.&#8212; Oh, c'est pas arien pou d&#233;vinin.&#8212; Eh ben, hourrah, fait vite si to pas oul&#233; mo coup&#233; to cou.&#8212; C'est ein piti moune qui march&#233; en haut quatre pattes.Quand  li vini grand li march&#233; en haut d&#233;,et quand li vini vie li blig&#233; prend ein baton pou apiyer li, &#231;a fait trois pattes.Tout moune rest&#233; la bouche ouvri a force y&#233; t&#233; &#233;tonn&#233;.&#8212; To d&#233;vinin jiste, dit l&#233; roi, mo fille pou toi.Asteur nimporte qui  dans vous zotes mand&#233; moin ein quichoge et si mo pas trouv&#233;, pasqu&#233;  mo connin tout &#231;a y&#233; na dans moune, alors mo va donnin li mo place  avec mo fortine.Alors Jean Sotte dit l&#233; roi : &#8212; Mo oua e&#238;n mort qui t&#233; ap&#233; port&#233; trois vivants et ap&#233; nourri y&#233;.Mort la t&#233; pas touch&#233; la terre ni li t&#233;  pas dans ciel, dis moin qui c'est ou ben mo va prend vous place avec vous fortine.Roi Bangon say&#233; d&#233;vinin, li dit c'est &#231;a et tout plein quichoge, li  pas fouti d&#233;vinin et li t&#233; blig&#233; bandonn&#233; la partie.Alors Jean  Sotte dit li comme &#231;a : &#8212; Mo choal mouri en haut ein pont, mo jet&#233;  li dans la rivi&#232;re et quand li t&#233; ap&#233; d&#233;riv&#233; carencros pos&#233; en haut li  et mang&#233; li dans dolo.Li t&#233; pas touch&#233; la terre ni li t&#233; pas dans  ciel.Alors tout moune oua que Jean Sotte t&#233; boucou plis malin que  y&#233; tous ensembe.Li mari&#233; avee fille l&#233; roi, li prend so place et  c'est li qui t&#233; gouvern&#233; pays la apr&#232;s.Li prend Compair Lapin pou  so premier colombe, et pi apr&#232;s &#231;a y&#233; pende Compair Bouki pou  so coquinerie.Apr&#232;s &#231;a y&#233; chang&#233; nom Jean Sotte et pel&#233; li Jean l'Esprit.</p>
</div>
<hr>
<div class="chapter" id="chapter_18">
<b>MARIAZE DJABE.</b><p lang="lou">Ein jou y&#233; t&#233; gagnin ein joli jeine fille mais li t&#233; fi&#232;re.A chaque fois des michi&#233;s t&#233; vini f&#233; li lamour, li t&#233; toujou gagnin pr&#233;texes.Ein t&#233; tro piti, lote t&#233; tro grand, ci la, so chiv&#233; t&#233; trop rouge.Enfin li t&#233; jamin oul&#233; mari&#233; y&#233;.In jou, so moman dit li : &#8212; Mo fille, to oua  gros nabe, haut, haut, mili&#233; fl&#233;ve,mal&#233; mette giromon &#231;a to oua on  nabe la au boutte branche plis f&#232;be la, et cila qua capabe trappe  giromon la, ta mari&#233; avec li.&#199;a fait fille la dit ou&#239;. Y&#233; mette &#231;a en haut tous la gazette.La  semaine apr&#232;s y&#233; t&#233; gagnia in tas jeine nommes la.Y&#233; t&#233; gagnin  ein qui t&#233; si bien habill&#233;, si joli.&#199;a t&#233; djabe et personne t&#233; pas connin &#231;a.Li t&#233; all&#233; bien avec mamzelle la.Mamzelle la dit so  moman : &#8212; Mo sr&#233; voudr&#233; li t&#233; capabe trappe giromon la.Tout moune sey&#233;, et y&#233; tout dit y&#233; t&#233; pas capabe.&#199;a fait tour djabe la vini.Dans ein minite li t&#233; on nabe la avec giromon la on  so la main.Li descende et li dit mamzelle la : &#8212; Vini asteur, vini  dans mo la maison.Fille la habill&#233; li m&#234;me bien, et parti avec djabe.Enho chimin  ein moune oua djab et dit li : &#8212; Donne moin mo cravate, et mo col,  &#231;a mo t&#233; pr&#234;t&#233; toi.Djabe ot&#233; so cravate et so col, et dit : &#8212; Tchiens, tchiens, to vie  cravate et to vie col.Ein p&#233; plis loin ein lote nhomme oua djabe et  dit : &#8212; Donne moin mo chimise, &#231;a mo t&#233; pr&#234;t&#233; toi.Djabe ot&#233; so  chimise et dit : &#8212; Tchiens, tchiens, to vie chimise.Ein p&#233; plis loin  li oua ein lote nhomme qui dit li : &#8212; Donne moin mo capot, &#231;a mo  t&#233; pr&#234;t&#233; toi.Djabe ot&#233; so capot et dit li : &#8212; Tchiens, tchiens, to  vie capot.Ein p&#233; plis loin li oua ein lote nhomme qui dit li :  &#8212; Donne moin mo tchilottes, et mo cane&#231;ons &#231;a mo pr&#234;t&#233; toi.Djabe ot&#233; so tchilotte et so cane&#231;ons et dit li : &#8212; Tchiens, tchiens,  to vie tchilottes et to vie cane&#231;ons.Plis loin encore, ein lote mand&#233;  li pou so chapeau.Li ou&#233;t&#233; so chapeau et donn&#233;Li descende   la voitire, et y&#233; pas oua li pendant ein piti moment.Li r&#233;vini  bien faraud comme anvant.Fille la commenc&#233; pair.Plis loin encore ein lote dit li : &#8212; Donne moin mo choal y&#233; mo t&#233; pr&#234;t&#233; toi.Djabe descende et donne li  so quatre choal y&#233;.Lors li dit fille la : &#8212; Descende et trainin moin ;fille la descende et so caire t&#233; ap&#233; batte fort. Li trainin djabe jisqua  cot&#233; so la maison.Li couri dans so jardin, et dit fille la : &#8212; Rest&#233; avec mo moman.Quand djabe t&#233; bien parti, moman djabe dit fille la :&#8212; Ah, mo fille,  to tomb&#233; mal mari&#233;. To mari&#233; djabe.Fille la t&#233; si chagrin li t&#233; pas connin &#231;a pou fait.Li d&#238;t vie fame  la : &#8212; Tan prie, mo bon vie madame, vous pas capabe donne moin  monien pou chapp&#233;.Fame la dit : &#8212; Oui, attende jouqua dinmain  matin, et vini oua quichoge.Li minnin fille la dans ein ti la chambe,Li ouvert ti la chambe la.Li dit : &#8212; Vini oua quichoge, mo fille.Fille la gard&#233; dans ti la chambe la.&#199;a li oua ?Ein tas fames pende  en haut ein d&#233;clou.Li t&#233; si pair li t&#233; pas connin &#231;a pou dit. Li  mand&#233; fame la, si li t&#233; pas capabe cach&#233; li m&#234;me er&#231; qu&#233;que part,  jouqua dinmain matin.Fame la dit oui, mais, quitt&#233; mo dit toi in  monien pou chapper.Quand djabe la dit toi a soir faut donne so  coq qui r&#233;veill&#233; li tous les matins ein sac ma&#239;s, au lieu donne li ein  donne li trois, pou tchombo li ap&#233; mang&#233; plis que tous les matins,  pou pas li h&#233;l&#233; trop vite.Fame la dit aussite : &#8212; Couri dans poulailler, prend six d&#233;zefs sales.Pas prend d&#233;zefs propres, mo piti &#231;a va port&#233; toi malh&#233;re.Lendemin matin fille la donne coq la trois sacs ma&#239;s.Li prend so  d&#233;zefs et li parti.Quand coq la fini so trois sacs ma&#239;s li chant&#233;.Djabe r&#233;veill&#233; vite : &#8212; Qu&#233;quenne dans la maison parti, li dit.Djabe  lev&#233; vite et parti.Fille la gard&#233; derri&#232;re li.&#199;a t&#233; la fumin et di  f&#233;. &#199;a t&#233; djabe minme.Li prend ein d&#233;zef, li cass&#233; d&#233;zef la.In  gros barri&#232;re en dibois pouss&#233;.Djabe la t&#233; gagnin pou tournin chez  li, cherch&#233; so ti la hache pou cass&#233; barri&#232;re la.Li cass&#233; barri&#232;re la,  li tournin chez li porter so la hache.Fille la tende di bri, li gard&#233; derri&#232;re li,li oua la fumin et di f&#233;. &#199;a t&#233; djabe m&#234;me.Li cass&#233; ein lote d&#233;zef ein la barri&#232;re en fer pouss&#233;.Djabe tournin chez li pou chercher so ti la hache en or.Li  cass&#233; la barri&#232;re la et tournin port&#233; so la hache.Fille la gard&#233; derri&#232;re, li oua la fumin et di f&#233;,li cass&#233; ein lote  d&#233;zef, ein gros di f&#233; limin.Djabe te gagnin pou tournin chercher  ein la jarre dolo pou taingnin di f&#233;.Li t&#233; gagnin pou couri rapport&#233;  so la jarre.Fille la gard&#233; encore, li oua la fumin et dif&#233;. &#199;a t&#233; djabe.Li cass&#233; ein lote d&#233;zef, ein la barri&#232;re en briques pouss&#233;.Djabe t&#233;  gagnin pou couri chercher so la hache en or, et li tournin rapport&#233; li.Fille la gard&#233; encore, li oua la fumin et di f&#233;, &#231;a t&#233; djabe.Li cass&#233;  ein lote d&#233;zef, ein ti fl&#233;ve pouss&#233;.Y&#233; t&#233; gagnin ein ti pirogue,li  travers&#233; et djabe la nag&#233;.Fille la gard&#233; derri&#232;re li encore. Li oua la fumin et di f&#233;. &#199;a t&#233; djabe.Li cass&#233; ein lote d&#233;zef, ein gros fl&#233;ve pouss&#233;.Y&#233; t&#233; gagnin  ein gras ca&#239;man on bord ap&#233; chauff&#233; dans soleil ;fille la chant&#233; :  &#8212; Ten prie, grandmoman, traversez moin, sauvez mo la vie, belle,  belle, toni&#233; belle.Cocodrille dit : &#8212; Mont&#233; on mo dos, ma sauv&#233; to  la vie.Djabe oua magni&#232;re fille la t&#233; gagnin pou traverser,li dit cocodrille la : &#8212; Travers&#233; moin, cocodrille, travers&#233; moin.Cocodrille  dit : &#8212; Mont&#233; on mo dos, ma travers&#233; toi.Rendi dans mili&#233; fl&#233;ve  li cal&#233;, li cal&#233; en bas dolo et li ney&#233; djabe.Anvant fille la t&#233; parti chez so moman, so moman t&#233; dit li : &#8212; Eh  ben, mo fille, &#231;a tol&#233; mo fait avec corps to vie choal blanc ?Fille la ' dit so moman : &#8212; Mo pas inqui&#233;t&#233; li, l&#226;ch&#233; li dans la savane, et laiss&#233; li mouri si li oul&#233;.Fille la oua so vie choal dans la savane, et li dit li : &#8212; Ten prie, vie corps, sauv&#233; mo la vie, ten prie, vie corps, sauv&#233;  mo la vie.So vie choal blanc r&#233;ponne li : &#8212; Oui, c'est comme &#231;a to  trait&#233; moin ; to dit to moman quitt&#233; moin mouri, si mole, asteur tol&#233;  mo sauv&#233; to la vie.Mont&#233; on mo dos, ma minnin toi chez to  moman."Fille la descende, li bo so choal et so moman,et rest&#233; avec so  moman. Li t&#233; plis oul&#233; mari&#233; encore, pasqu&#233; li t&#233; mari&#233; djabe.</p>
</div>
<hr>
<div class="chapter" id="chapter_19">
<b>TI DOIGT.</b><p lang="lou">Anvant nous vini icite, nouzotte pove djabe, nous t&#233; libe; nous  t&#233; pas blig&#233; travaille pou ein maite.C'est blancs y&#233; qui vini dans  nous pays, l'Afrique, pou chercher nous ;ye vol&#233; qu&#233;quenne dans  nous, y&#233; achet&#233; l&#233;zottes nous popa pou ein tignon rouge, in bouteille  tafia ou in vie fisi.Quand nous couri la gu&#232;re cila y&#233; y&#233; trap&#233; y&#233;  vende blanc y&#233; qui vini fait zaffaire on bord lamer.Y&#233; t&#233; minnin  nous tach&#233; d&#233; par d&#233;, et quand nous riv&#233; cot&#233; lamer comme bande  zanimo, nommes, fames et piti mounes, y&#233; t&#233; chang&#233; nous pas pou  largent mais pou tout sorte marchandise, et blanc y&#233; mette nous  dans bateau et minnin nous icite.C'est comme &#231;a nouzottes vini  nesclaves dans Nam&#233;rique.Quand Manga, mo grandmoman, riv&#233; cot&#233; lamer, li oua ein joli  piti laville, avec piti lamaisons.Y&#233; t&#233; gagnin plein bateaux, et y&#233; t&#233;  gagnin l'air ap&#233; dans&#233; on la mer; qu&#233;quesermes t&#233; lev&#233; et l&#233;zottes t&#233;  baiss&#233;.C&#233;t&#233; divent, vous connin, qui tap&#233; souffl&#233; et r&#233;mi&#233; lamer.Mo pove grandmoman, qui t&#233; z&#233;ne alors, t&#233; pair quand li oua y&#233; tap&#233;  mette tous n&#233;gue y&#233; a bord navire.Li t&#233; cr&#233; y&#233; t&#233; oul&#233; ney&#233; y&#233;  dans lamer.In nomme blanc vini cot&#233; li et achet&#233; li avec so maite.Li minnin li chez li et li dit li dans so langage : &#8212; Mo achet&#233; toi pou  gard&#233; mo piti gar&#231;on.Li t&#233; gagnin ein joli la maison avec ein  magasin ladans, et ein joli jardin.Derri&#232;re la maison y&#233; t&#233; gagnin  plein zoranger, et nabe y&#233; t&#233; si grand que y&#233; t&#233; fait bon nombe.Pou montr&#233; coman pays mo grandmoman t&#233; bon mo va dit vous que  zoranger t&#233; en fl&#233;re tout lann&#233;e ;yav&#233; fl&#233;re et piti zorange, et zorange mire tout temps.La maison la t&#233; cot&#233; lamer et tous les matin Manga te minnin ti Florimond baignin.Ti gar&#231;on la t&#233; si joli et so  popa et so moman t&#233; si bon que Manga sr&#233; pas laiss&#233; y&#233; pou arien  dans moune.Li t&#233; lainmin ti Florimond si tant ; so chiv&#233; t&#233; boucl&#233;, so zi&#233; bl&#233;, so la peau blanc et rose.Tout moune t&#233; ador&#233; pove  ti gar&#231;on la, li t&#233; si, si joli et smart.Li t&#233; connin chant&#233; si bien et imit&#233; tout zozo si bien que souvent y&#233; t&#233; cr&#233; c'&#233;tait Nita qui tap&#233;  chant&#233; dans nabe.Nita c'est ein ti zozo Nafrique qui chant&#233; la  nuite quand la lune ap&#233; claire.Li perch&#233; en haut plis grand nabe,  et si y&#233; gagnin divent li chant&#233; mi&#233;, pasqu&#233; quand branche la balanc&#233; &#231;a id&#233; piti zozo la chant&#233;, comme hamac id&#233; ein nomme chant&#233;.Florimond t&#233; imit&#233; Nita si bien que tout moune t&#233; tromp&#233;, et &#231;a t&#233;  amis&#233; ti gar&#231;on la boucou.Papa Florimond t&#233; fait zaffaire avec n&#233;gue qui vive loin dans bois,  et ein jou li parti pou chercher la poude d'or et dent n&#233;l&#233;phant.Quand li parti li dit Manga : &#8212; Prend bien soin mo fame et mo piti  gar&#231;on ;to connin mo dija donne toi ein paire soulier, mo sra donne  toi quand ma revini ein joli robe et ein collier.&#8212; Premier fois Manga  mette so soulier y&#233; t&#233; fait li si tant mal li t&#233; pas capabe a peine marcher.Li ot&#233; y&#233;, quand li riv&#233; la maison et li assite on n'escalierap&#233;  gard&#233; so zorteilles.&#8212; Soucouy&#233;, soucouy&#233;, pove quichoge, H dit  &#8212; Vous t&#233; en prison tout a l'h&#232;re, vous Iibe asjeur, vous content,  hein ?Oh, mo sra jamais fermin vous encore,mo pas comprende  comment blanc y&#233; capabe mette y&#233; zorteille dans quichoge comme  &#231;a.D&#233;pi temps la Manga jamin mette soulier.Eh bien, maite la couri dans grand bois et trois jou apr&#232;s &#231;a  madame la dit Manga prend Florimond et minnin li baignin dans  lamer.Pendant ti gar&#231;on la t&#233; ap&#233; jou&#233; avec coquille et di sabe y&#233;  oua ein nesquif avec plein nomme riv&#233;.Ein blanc descende et pass&#233;  cot&#233; Mange et li senti qu&#233;que choge dr&#244;le comme si malh&#233;re all&#233;  riv&#233;,Zi&#233; nomme la t&#233; brill&#233; comme quenne chatte dans la nouitte.Quand li pass&#233; li dit : &#8212; Bonjou, Florimond, mais piti gar&#231;on la pas  r&#233;ponde arien.Quand y&#233; couri la maison madame la voy&#233; y&#233; jou&#233;  dans la cou, et chaque fois maite la t&#233; pas la n&#233;tranger la t&#233; vini la  maison.Florimond t&#233; pas oul&#233; oua li et ein jou li dit li sr&#233; dit so  popa on n&#233;tranger la.Cila la dit Manga : &#8212; Piti djabe noir, si jamin  to ouvri to la bouche pou dit &#231;a to oua icite ma coup&#233; to la langue  avec mo gros couteau,et ma port&#233; toi dans mo bateau, coude toi  dans sac et jette toi dans lamer pou posson mang&#233; toi.Manga t&#233; si  pair que li sr&#233; pas dit ein mot m&#234;me si y&#233; t&#233; taill&#233; li tout la journin.Soir la Florimond cri&#233; si tant que Manga t&#233; gagnin boucou tracas  fait li dromi.So litte t&#233; a cot&#233; quenne piti gar&#231;on la.Pendant la  nouitte li oua pirate la entr&#233; dans lachambe la avec ein gros baton.Li frapp&#233; piti gar&#231;on la on so lat&#233;te et li dit : &#8212; Li mouri, ma mette  lu dans trou la mo fouill&#233; dans jardinasteur ma fait zaffaire ti n&#233;gresse la.Mais Manga t&#233; d&#233;j&#224; parti couri dans la cou, et nomme la couri  on chimin pou trap&#233; li.Moman Florimond vini dans lachambe, li  prend ti gar&#231;on la et li terr&#233; li dans ein trou cot&#233; la Manga t&#233; y&#233;.Li  t&#233; pas fini so vilain nouvrage, quand li tende dibri et li galp&#233; couri.Li rencontr&#233; nomme la qui dit : &#8212; Mo croi fille l&#224; couri dans bois,  pas besoin pens&#233; li encore, lion et tigue va mang&#233; li bien vite.Asteur faut mo couri a bord mo bateau et quand ma r&#233;vini ma prend  vous avec moin.Madame la r&#233;tournin la maison et Manga sorti.Li t&#233; si faible  li t&#233; pas capabe rest&#233; diboute, mais anvant li parti li bo la terre ou so  pove ti maite t&#233; terr&#233;.Li dit : &#8212; Adi&#233;, ti nange, et li couri dans  bois.Li t&#233; laimin mi&#233; rest&#233; avec zanimo sauvage que avec mauvais  moman la.Li march&#233; qu&#233;que temps si vite li capabe et li r&#233;t&#233; cot&#233; ein bayou  dans bois ; li boi dolo et assite pou pos&#233;.Li commenc&#233; dromi, mais  li tende moune ap&#233; parl&#233; fort et li r&#233;veill&#233;.Li oua nomme autour li  et so maite qui t&#233; gagnin lair tr&#232;s col&#232;re : &#8212; Qui &#231;a tap&#233; fait icite si  loin mo la maison,mo laiss&#233; toi pou gard&#233; mo ti gar&#231;on,mo pens&#233; to  fait quichoge mal et to chapp&#233;.Manga pas r&#233;ponde arien, pasqu&#233; li  rappel&#233; &#231;a pirate la t&#233; dit.Maite la ordonnin y&#233; minnin li la maison  et li r&#233;tournin chez li aussi vite li capabe.Li trouv&#233; so fame ap&#233;  cri&#233; et li dit li ; &#8212; Oh que malhor !Manga quitt&#233; Florimond tomb&#233; on  so lat&#233;te et nous pove ti gar&#231;on mouri.Mo t&#233; oul&#233; tchu&#233; n&#233;gresse  la, mais li parti couri et mo pas connin ou li y&#233;.Si jamin mo trappe  li ma trangl&#233; li.Quand pove nomme la tende so cher ti gar&#231;on t&#233; mouri, li tomb&#233;  par terre.Y&#233; mette li dans so litte et li rest&#233; quinze jou dans d&#233;lire.Pendant temps la madame la dit Manga li sr&#233; tchu&#233; li si li ouvri so  la bouche.Li fermin fille la dans ein cabane et donnin li jisse dipain  et dolo.Popa Florimond lev&#233; mais li t&#233; v&#233; pas consol&#233; et li cri&#233; tout la  journin pou so piti gar&#231;on.Comme Manga t&#233; dans prison so maite  t&#233; pas oua li.Ein jou li tap&#233; march&#233; dans la cou, li gard&#233; temps en  temps la tombe so piti gar&#231;on et d&#233;larme coul&#233; dans so zi&#233;.Nita  tap&#233; chant&#233; on ein nabe a cot&#233; li et so chanson t&#233; si triste que pove  nomm&#233; la senti plis triste que jamin.&#199;a t&#233; sembe li c'&#233;tait Florimond qui tap&#233; chant&#233;, et li vance cot&#233; la tombe la et gard&#233; li longtemps.Tout d'ein coup pove popa la t&#233; croi li tap&#233; r&#234;v&#233;,li oua quichoge si drolle que plein moune va pas cr&#233; &#231;a, mais si tant moune dit  moin m&#234;me nistoire la que mo cr&#233; li sire comme soleil ap&#233; claire.Quand madame la t&#233; terr&#233; ti gar&#231;on la li t&#233; pas gagnin temps couvri  tout so corps et ein piti larnain t&#233; dehors,et c'&#233;tait joli ti doigt la  qui tap&#233; remu&#233; comme si li tap&#233; fait signe pou pel&#233; qu&#233;quenne.Ti doigt la remu&#233; ein cot&#233; et lote cot&#233; et jamin fini pel&#233;, nous capabe  dit.Pove popa la enlev&#233; la terre avec so lamain et d&#233;couvri corps la.Li trouv&#233; li fra&#238;che comme si y&#233; t&#233; sorti terr&#233; li, et li prend li dans  so bras et port&#233; li la maison.Li mette gar&#231;on la on litte et li frott&#233;  li si tant, que piti la r&#233;veill&#233;.Popa la voy&#233; cherch&#233; ein m&#233;decin qui  commenc&#233; soignin li et qui dit li sr&#233; bient&#244;t vive encore.Y&#233; t&#233;  pas gagnin danger pou so la vie, pasqu&#233; so lat&#233;te t&#233; pas cass&#233; ;piti  la t&#233; s&#233;lement dans targie et bient&#244;t li sr&#233; bien encore.Ou&#233;que jou  apr&#232;s Florimond t&#233; ap&#233; galp&#233; comme si pas arien t&#233; riv&#233;, mais li  jamin dit arien on so moman et n&#233;tranger la, et madame la laiss&#233;  Manga sorti so prison.Moman Florimond t&#233; gagnin remor, li maigri tous les jou, et ein soi, maigre y&#233; soignin li bien, li mouri.So  dernier mots t&#233; : &#8212; Oh ! Bon Dji&#233;, pardonnin moin.Y&#233; terr&#233; li dans  tombe so ti gar&#231;on ; Pirate la jamin r&#233;vini.Y&#233; dit y&#233; pende li.Apr&#232;s lamort so fame popa Florimond parti Nafrique et li vende  pove Manga.Y&#233; mette li a bord ein navire, et c'est comme &#231;a li vini nesclave dans la Louisiane et li racont&#233; moin nistoire ti doigt.</p>
</div>
<hr>
<div class="chapter" id="chapter_20">
<b>STATIE ST. ANTOU&#201;NE.</b><p lang="lou">Ein cordonnier dans ein piti la ville t&#233; gagnin ein belle fille.Ein  jou li oua ein j&#233;ne nomme entr&#233; dans la maison cot&#233; so quenne et li  vini amour&#233;.Li mand&#233; so vie quisini&#233;re &#231;a li capabe fait pou fait j&#233;ne nomme lainminVie fame la conseill&#233; li pri&#233; St. Antou&#232;ne.Li fait li, mais pou arien.&#8212; P&#233;t&#233;te li sourd, dit quisini&#233;re la, anon fait ein trou dans so  zoreille.Quand y&#233; tap&#233; sey&#233; perc&#233; ein trou dans zoreille statie dibois la domestique nomme la j&#233;ne fille la t&#233; lainmin vini dans boutique.Li  mand&#233; d&#233; fame y&#233; &#231;a y&#233; tap&#233; fait.Y&#233; dit y&#233; t&#233; oul&#233; St. Antou&#232;ne  tende ein pri&#232;re.Domestique la fait trou dans zoreille Statie la et li tende dehors pou tende pri&#232;re j&#233;ne fille t&#233; si tant oul&#233; mand&#233;.Quand li tende j&#233;ne fille t&#233; ap&#233; mand&#233; St. Antou&#232;ne fait so voisin lainmin li, li couri racont&#233; so maite nistoire la.J&#233;ne nomme la t&#233; si flatt&#233; belle fille la t&#233; lainmin li que li vini amour&#233; aussite et li  mari&#233; fille la</p>
</div>
<hr>
<div class="chapter" id="chapter_21"><p lang="lou">PITI GAR&#199;ONS ET G&#201;ANTS.En fois yav&#233; d&#233; ti gar&#231;ons qui t&#233; vive dans ein lamaison avec fl&#233;ve dr&#233;te derri&#232;re.Y&#233; parent t&#233; d&#233;fende y&#233; couri au ras fl&#233;ve, mais ein jou y&#233; chapp&#233; et y&#233; prend ein nesquif qui t&#233; dans fl&#233;ve et y&#233; commenc&#233; ramain, ramain,m&#244; cr&#233; y&#233; doite ramain des millions  milles.Quand l&#233; soi riv&#233; y&#233; t&#233; bien pair et y&#233; t&#233; pas connin ou pou &#231;ouri.Y&#233; oua ein lumi&#232;re loin, loin, et en minme temps g&#233;ants vini pou trappe y&#233;.Y&#233; mont&#233; on nabe, mais g&#233;ants jisse soucouy&#233; nabe la et pove gar&#231;on y&#233; tomb&#233;.G&#233;ants y&#233; port&#233; y&#233; dans y&#233; la maison  ou y&#233; trouv&#233; boucou lotte piti gar&#231;on.Y&#233; te donnin y&#233; mang&#233; dilaite et digri pou y&#233; vini gras, et tous les jou y&#233; t&#233; tchui qu&#233;que ti gar&#231;on pou g&#233;ants mang&#233;.Pas loin la maison g&#233;ant y&#233; y&#233; t&#233; gagnin in vie fame qui t&#233; sorci&#232;re.Ein jou popa d&#233; ti gar&#231;on y&#233; qui t&#233; chapp&#233; vini cot&#233; la maison vie fame la avec so zamis et li mand&#233; li si pas oua so gar&#231;on.Li r&#233;ponde y&#233; t&#233; dans la maison a cot&#233; divant qui y&#233; t&#233; gagnin ein caillou pas plis grand que ein piti canique.Nomme y&#233; couri cot&#233; la  maison la mais y&#233; trouv&#233; que caillou la t&#233; tournin ein lapierre grand comme ein lamontagne.Y&#233; t&#233; gagnin boucou tracas pou ot&#233; lapierre  la et ouvri la porte, mais y&#233; entr&#233; dans la maison la, ye tchu&#233; g&#233;ants  y&#233; et y&#233; raminnin piti gar&#231;on y&#233;.</p></div>
<hr>
<div class="chapter" id="chapter_22">
<b>NOMME QUI TOURNIN ZOZO.</b><p lang="lou">Ein fois yav&#233; ein madame qui t&#233; gagnin douze piti, onze gar&#231;on, et  ein fille.Pove madame la mouri et so mari mari&#233; avec ein lotte madame qui t&#233; ein sorci&#232;re et qui t&#233; bien m&#233;chant.Dans la journin  li t&#233; fait onze piti gar&#231;on y&#233; tournin zozo et r&#233;vini nomme l&#233;soi.Fille la li fait li tournin n&#233;gresse pou tout temps.So popa t&#233; pas  capabe r&#233;connaite li et li mette li dehors.Sorci&#232;re la t&#233; fait tout &#231;a piti so mari, pasqu&#233; li t&#233; oul&#233; li donnin so quenne piti so fortine.Quand y&#233; mette pove fille la dehors li couri joinde so fr&#232;re y&#233; et li  dit &#231;a y&#233; t&#233; fait li.Y&#233; dit lendemain matin y&#233; sr&#233; minnin li dans lote  pays.Y&#233; fait ein litte avec feille, et lendemin, quand y&#233; t&#233; zozo encore chaquenne prend ein boutte litte avec y&#233; bec et y&#233; voltig&#233; avec  y&#233; s&#233;re loin dans lotte pays.Y&#233; m&#233;nin li dans ein bois et b&#226;ti li  ein joli ti cabane.Alors ein jou ein vie sorci&#232;re pass&#233; cot&#233; cabane la et quand li oua j&#233;ne fille la li mand&#233; li &#231;a li tap&#233; fait tout s&#233;le la.J&#233;ne fille cont&#233; &#231;a so belle-m&#232;re t&#233; fait li, et alors vie fame la dit comme &#231;a li connin ein moyen pou fait so fr&#232;re rest&#233; nomme tout  temps.Li sr&#233; gagnin pou fait ein chimise pou chaquenne so fr&#232;re  y&#233;, mais faut pas li coude chimise y&#233;, jisse tiss&#233; y&#233;, et faut pas li  parl&#233; anvant tous chimise y&#233; sr&#233; pr&#234;te.&#199;a prend li longtemps pou  fait louvrage la, et quand li t&#233; gagnin jisse ein lamanche pou fini on  dernier chimise la, so belle-m&#232;re vini connin ou li t&#233; et li fait r&#233;t&#233; li  pasqu&#233; li dit li t&#233; sorci&#232;re.Y&#233; tap&#233; minnin li dans prison dans ein  vie charrette, alors so ouze fr&#232;re y&#233; vini voltig&#233; autour charrette la.Li jette tout suite chimise lay&#233; on y&#233; et y&#233; tournin nomme encore et fait descende y&#233; s&#233;re.Par exemple quand li jet&#233; chimise la qui t&#233; gagnin jisse ein lamanche fini, fr&#232;re la, qui t&#233; trouv&#233; gagnin chimise  la, rest&#233; tout so lavie avec ein z&#233;l&#233; zozo pou so bras.</p>
</div>
<hr>
<div class="chapter" id="chapter_23">
<b>EIN BON TI DOMESTIQUE.</b><p lang="lou">Ein fois yav&#233; ein michi&#233; qui t&#233; bien riche et bien bon.So fame  t&#233; tout temps dit li t&#233; malade et li t&#233; besoin tout sorte dr&#244;le r&#233;m&#233;de  que so mari t&#233; gagnin pou couri chercher pou li.Fame la t&#233; fait &#231;a  pou so mari sorti so chimin et pou li capabe gaspiller so largent.Ein  jou li dit faut li gagnin dolo lamer ou la mouri.Michi&#233; la t&#233; gagnin  ein ti domestique y&#233; t&#233; pel&#233; Ti Margot et qui toujou couri voyag&#233;  avec li.Michi&#233; la parti cherch&#233; dolo lamer, mais li pas minnin Ti  Margot fois cila, et ti domestique la oua &#231;a so, ma&#238;tresse tap&#233; fait  avec largent so mari.Li t&#233; oul&#233; donnin ein grand bal et ein grand  souper.Ti Margot couri dit so maite &#231;a li t&#233; oua et li mand&#233; li laiss&#233;  li trappe li.Y&#233; r&#233;vini sans personne connin, et Ti Margot dit domestique y&#233; suive li et fait &#231;a la dit y&#233;.Li mette so maite dans  grand panier et li cach&#233; dans panier la boucou fouette.Pendant  bal la Ti Margot vini dans la salle la avec d&#233; nommes qui tap&#233; port&#233;  panier la, et lotte domestique y&#233;.Ma&#238;tresse la et so ninvit&#233; t&#233; cr&#233;  c'&#233;tait qu&#233;que joli cadeau et y&#233; vanc&#233; cot&#233; panier la pou oua.Alors tout suite Ti Margot dit : &#8212; Ala mo maite r&#233;vini, et li prend fouette y&#233; dans panier la et li donnin y&#233; so maite et domestique y&#233;, et y&#233;  batte raide ninvit&#233; y&#233; et madame la.Michi&#233; la mette so fame dihors  et li dit li : &#8212; To pas besoin dolo lamer pou gu&#233;ri toi.</p>
</div>
<hr>
<div class="chapter" id="chapter_24">
<b>CORBEILLE FL&#200;RE.</b><p lang="lou">Ein fois yav&#233; e&#238;n ti fille y&#233; t&#233; pel&#233; Marie ;li t&#233; pas gagnin parents  ditout, li t&#233; rest&#233; avec so vie grand-p&#232;re.Li couri prend ein place  pou travaille chez moune qui t&#233; bien m&#233;chant, et moune la y&#233; t&#233;  gagnin ein pie voleuse.Ein jou pie voleuse la vol&#233; ein bague qui t&#233;  on la fen&#234;tre ;alorse quand y&#233; manqu&#233; bague la y&#233; acquise Marie, et  y&#233; prend li et mette li dans prison.Pendant li t&#233; dans prison y&#233;  fait li plein boucou lamis&#232;re et y&#233; batte li pou fait li dit c'&#233;tait li  qui t&#233; voie bague la.So pove grand-p&#232;re t&#233; cri&#233; tout la journin et li t&#233; couri la prison  oua li.Dernier jou la que y&#233; t&#233; gagnin pou jiger Marie y&#233; dit y&#233;  sr&#233; voy&#233; li la p&#233;nitentiaire,Li sitant pri&#233; la Sainte Vierge que jou  la y&#233; t&#233; donnin li so sentence, y&#233; sci&#233; ein nabe dans la cou madame  et dans cr&#233; nabe la y&#233; trouv&#233; bague la.Quand madame la trouv&#233; so bague li couri dans prison la et li dit  li trouv&#233; li.Mo bli&#233; dit vouzote que quand Marie t&#233; s&#238;tant pri&#233; la  Sainte Vierge li t&#233; promette li, si y&#233; t&#233; l&#226;ch&#233; li li sr&#233; couri dans bois  chercher pli belle fl&#232;re lay&#233; li sr&#233; capabe trouv&#233;.Alorse, quand madame la tend&#233; connin promesse la Marie t&#233; fait la Sainte Vierge, li fait ein corbeille avec plis belle fl&#232;re lay&#233; li t&#233; capabe trouv&#233; dans so  jardin, et li donnin li ein ti la maison pou li et so grand-popa rest&#233;.</p>
</div>
<hr>
<div class="chapter" id="chapter_25">
<b>JEAN DES POIS VERTS.</b><p lang="lou">Ein vie n&#233;gue y&#233; t&#233; pel&#233; Jean des Pois Verts t&#233; vive dans ein  cabane cot&#233; palais l&#233; roi.Comme y&#233; tap&#233; vol&#233; tout ti poulet l&#233; roi li t&#233; oul&#233; sauv&#233; so d&#233;zoi et li mand&#233; Jean ou pou mette y&#233;.Jean t&#233; bien content, et d&#233;zoi diparaite m&#234;me mani&#232;re que ti poulet y&#233;.L&#233; roi mand&#233; Jean ou pou cach&#233; so largent et Jean dit li pou mette so lor ou li t&#233; mette so d&#233;zoi.Lor disparaite aussite.Voisin y&#233; alorse  persiad&#233; l&#233; roi que c'&#233;tait Jean qui t&#233; vol&#233; li, et l&#233; roi couri avec so  soldat pou r&#233;t&#233; vie nomme la.Jean t&#233; connin &#231;a y&#233; t&#233; all&#233; fait et li  mette on so latabe ein d&#233;zoi avec pi&#232;ce lor en bas so l&#233;zaille.Quand  l&#233; roi vini Jean montr&#233; li d&#233;zoi la et li dit li, si li jamin besoin largent  d&#233;zoi la sr&#233; donnin li, si li jou&#233; violon.Roi achet&#233; d&#233;zoi la, mais  quand li oua coman Jean t&#233; tromp&#233; li, li fait mette li dans ein sac pou  y&#233; jette li dans fl&#233;ve.Nomme y&#233; qui tap&#233; port&#233; sac la soul&#233; y&#233;  m&#234;me et pi quitt&#233; Jean in moment on chimin.Li tende ein berger  ap&#233; vini avec so troupeau et li commenc&#233; cri&#233; li pas oul&#233; mari&#233; fille.L&#233; roi Berger la prend place Jean dans sac la pou mari&#233; fille l&#233; roi,  et vie n&#233;gue parti couri avec mouton y&#233;.L&#233; roi contr&#233; Jean, et Jean  dit li li t&#233; trouv&#233; mouton y&#233; et lor la au fond larivi&#232;re.L&#233; roi jet&#233; li m&#234;me dans fl&#233;ve et li ney&#233; li m&#234;me.Pove roi qui t&#233;  b&#233;te, li t&#233; quitt&#233; ein palais pou saut&#233; dans fl&#233;ve.</p>
</div>
<hr>
<div class="chapter" id="chapter_26">
<b>POVE TI GAR&#199;ON.</b><p lang="lou">Y&#233; t&#233; gagnin ein fois ein fame qui t&#233; coutime dit li t&#233; pove et li t&#233; pas gagnin arien pou manger.Tous les jou so mari t&#233; couri travaille et souvent so lestomac t&#233; vide.Ein jou ein ti gar&#231;on vini  frapp&#233; on laporte madame la et li mand&#233; li si li t&#233; capabe entr&#233; pou  chauff&#233; lim&#233;me, et si li oul&#233; donnin li mang&#233; et couch&#233;.Fame la  refus&#233; et li dit li pas gagnin dif&#233;, pas arien pou manger et pou coucher.Ti gar&#231;on la t&#233; bien f&#226;ch&#233;, mais li couch&#233; par terre divant cabane  la et li oua dans lafente laporte tout &#231;a y&#233; fait dans cabane la.Li  oua fame la limin ein grand dif&#233;, fait biscuit, tchui cochon, et li oua  ein nomme qui t&#233; cache dans lachambe sorti et vini chauffer cot&#233;  dif&#233;.&#8212; Ah ! Ah ! dit ti gar&#231;on la, ala pouquoi li pas laiss&#233; moin entr&#233;  dans la maison la.Quand so mari pas la li fait bal.Lap&#233; laiss&#233;  moin mouri faim et frette dihors, mais la pay&#233; moin &#231;a.Ein ti moment apr&#232;s &#231;a fame la tende marcher, et comme li pens&#233;  c'&#233;tait so mari, li cach&#233; cochon la dans garde manger, biscuit y&#233; en  bas ein tamis et nomme la en bas litte.Quand mari la riv&#233; li oua ti  gar&#231;on la couch&#233; par terre qui tap&#233; gel&#233;, et li dit li : &#8212; Qui &#231;a tap&#233;  fait la,pouquoi to pas chez toi ?To pas mand&#233; mo fame entrer.Nous pove, mais nous sr&#233; toujou trouv&#233; ein ti coin pou toi.&#8212; Mo pas chez moin pasqu&#233; mo pas gagnin popa ni lamaison,mo  pas chez vous, pasqu&#233; vous fame dit moin ya pas place pou moin.&#8212; Vini avec moin ; mo fame va chang&#233; nid&#233;e.Li prend ti gar&#231;on la et li fait li entrer.So fame t&#233; connin oua  so mari avec ti gar&#231;on la, et li t&#233; pair li t&#233; oua &#231;a y&#233; t&#233; fait dans  cabane et li t&#233; couri conter &#231;a so mari.Mais mari la t&#233; gagnin l'air  tranquille et li dit li li t&#233; content oua li trouv&#233; qu&#233;que morceau  dibois pou fait dif&#233;, pasqu&#233; y&#233; fait bien frette et li mand&#233; si li gagnin souper pou li.Li dit non, alorse mari la tir&#233; ein dipain dans so sac et ti dit li pas travaille boucou et c'&#233;tait tout &#231;a li t&#233; capabe  porter.Li partag&#233; dipain la en trois morceaux, pou li, so fame et ti  gar&#231;on la.Chaquenne mang&#233; so dipain, et quand y&#233; t&#233; fini mari la dit :  &#8212; Anon conter conte pou passer temps anvant nous couri coucher.&#8212; Bon, dit fame la, pasqu&#233; li t&#233; connin conte t&#233; fait so mari dromi  et li sr&#233; capabe fait nomme la chapp&#233; qui en bas so litte.&#8212; Eh bien, dit mari la, commenc&#233; premier, ti gar&#231;on, pasqu&#233; c'est  toi qui plis j&#233;ne.&#8212; Mo pas connin conte, dit ti gar&#231;on la,Mo popa t&#233; toujou dit  moin dit la v&#233;rit&#233;,mo pas connin conte, mais mo connin des v&#233;rit&#233;s.&#8212; Dis-nous v&#233;rit&#233;s, alorse, dit mari la.&#8212; Eh bien dit ti gar&#231;on la, mo connin y&#233; na biscuit en bas tamis la, laviande cochon dans garde manger et ein nomme en bas litte,&#8212; &#199;a c'est pas vrai, dit fame la, qui tap&#233; trembl&#233; pair.Na pas  arien ditout.&#8212; Anon gard&#233; toujou, dit mari la, et li trouv&#233; biscuit y&#233;, cochon la  et nomme la.Mari la t&#233; si col&#232;re oua so fame t&#233; tromp&#233; H que li mette li dehors  avec nomme la, qui t&#233; pas oul&#233; li, pasqu&#233; si li tromp&#233; ein nomme, li  capabe tromp&#233; ein lotte.Li mouri frette dans bois.Mari la prend ti gar&#231;on la pou rest&#233; avec li et li t&#233; cr&#233; li t&#233; ein zombi, pasqu&#233; li t&#233; pas dit li coman li t&#233; connin &#231;a li t&#233; dit.</p>
</div>
</div></div></div>
</div>
<script>
                        // Get all checkboxes within the "langues" class
                                      const checkboxes = document.querySelectorAll('.langues input[type="checkbox"]');
                        
                        // Function to toggle color of paragraphs based on checkbox state
                        function toggleColor(checkbox) {
                        // Get the lang attribute from the checkbox name
                        const lang = checkbox.name;
                        // Select paragraphs that match the lang attribute
                        const paragraphs = document.querySelectorAll(`p[lang="${lang}"]`);
                        paragraphs.forEach(p => {
                        // Toggle the color based on checkbox state
                        p.style.color = checkbox.checked ? 'red' : '';
                        });
                        }
                        
                        // Add event listeners to all checkboxes
                        checkboxes.forEach(checkbox => {
                        checkbox.addEventListener('change', () => toggleColor(checkbox));
                        });
                    </script><script src="https://code.jquery.com/jquery-3.2.1.slim.min.js" integrity="sha384-KJ3o2DKtIkvYIK3UENzmM7KCkRr/rE9/Qpg6aAZGJwFDMVNA/GpGFF93hXpG5KkN" crossorigin="anonymous"></script><script src="https://cdnjs.cloudflare.com/ajax/libs/popper.js/1.12.9/umd/popper.min.js" integrity="sha384-ApNbgh9B+Y1QKtv3Rn7W3mgPxhU9K/ScQsAP7hUibX39j7fakFPskvXusvfa0b4Q" crossorigin="anonymous"></script><script src="https://maxcdn.bootstrapcdn.com/bootstrap/4.0.0/js/bootstrap.min.js" integrity="sha384-JZR6Spejh4U02d8jOt6vLEHfe/JQGiRRSQQxSfFWpi1MquVdAyjUar5+76PVCmYl" crossorigin="anonymous"></script>
</body>
</html>
